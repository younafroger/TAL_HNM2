<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.00 π.μ.)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης της κ. Rosa Díez González, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με το σχέδιο δράσης της Ευρωπαϊκής Ένωσης κατά της τρομοκρατίας (2004/2214(INI)) (A6-0164/2005),
<P>
της έκθεσης του κ. Jaime Mayor Oreja, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με τις τρομοκρατικές επιθέσεις: πρόληψη, προετοιμασία και αντίδραση (2005/2043(INI)) (A6-0166/2005),
<P>
της έκθεσης του κ. Σταύρου Λαμπρινίδη, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την προστασία των κρίσιμων υποδομών στο πλαίσιο της καταπολέμησης της τρομοκρατίας (2005/2044(INI)) (A6-0161/2005),
<P>
της έκθεσης του κ. Mario Borghezio, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την καταπολέμηση της χρηματοδότησης της τρομοκρατίας (2005/2065(INI)) (A6-0159/2005),
<P>
των εκθέσεων του κ. Antoine Duquesne, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με
<P>
ανταλλαγή πληροφοριών όσον αφορά τα σοβαρά αδικήματα, περιλαμβανομένων των τρομοκρατικών εγκλημάτων (10215/2004 – C6-0153/2004 – 2004/0812(CNS)) (A6-0162/2005),
<P>
ανταλλαγή πληροφοριών και συνεργασία όσον αφορά τα τρομοκρατικά εγκλήματα (απόφαση) (15599/2004 – C6-0007/2004 – 2004/0069(CNS)) (A6-0160/2005)
<P>
και ανταλλαγή πληροφοριών και συνεργασία όσον αφορά τα τρομοκρατικά εγκλήματα (2005/2046(INI)) (A6-0165/2005),
<P>
της έκθεσης του κ. Alexander Nuno Alvaro, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την πρόληψη, διερεύνηση, εντοπισμό και δίωξη του εγκλήματος και των εν γένει ποινικών αδικημάτων, στα οποία περιλαμβάνεται και η τρομοκρατία (8958/2004 – C6-0198/2004 – 2004/0813(CNS))(A6-0174/2005)
<P>
και των προφορικών ερωτήσεων του κ. Karl-Heinz Florenz προς το Συμβούλιο και την Επιτροπή, σχετικά με τις δυνατότητες της Ευρωπαϊκής Ένωσης να αντιμετωπίσει τις απειλές στη δημόσια υγεία από τη βιοτρομοκρατία (B6-0243/2005 και B6-0244/2005). 
<SPEAKER ID="4" LANGUAGE="ES" NAME="Rosa Díez González (PSE )," AFFILIATION="εισηγήτρια">
<P>
Το παρόν Κοινοβούλιο πρωταγωνίστησε σε αυτόν τον τομέα σε περισσότερες από μία περιπτώσεις. Στις 6 Σεπτεμβρίου 2001, λίγες μέρες μόνο πριν από την επίθεση στους Δίδυμους Πύργους, εγκρίθηκαν εδώ δύο συστάσεις: το ένταλμα σύλληψης και ο κοινός ορισμός του εγκλήματος της τρομοκρατίας, οι οποίες μπόρεσαν να εγκριθούν από το Συμβούλιο τον Δεκέμβριο του ιδίου έτους χάρη στο γεγονός ότι εμείς, το Ευρωπαϊκό Κοινοβούλιο, είχαμε επιτελέσει το έργο μας εγκαίρως. Είναι αλήθεια ότι υπάρχουν ορισμένες χώρες της Ένωσης που δεν τις έχουν μεταφέρει ακόμη στη νομοθεσία τους, ενώ υπάρχουν άλλες που δεν το έχουν πράξει με τον ενδεδειγμένο τρόπο. Η έκθεση της οποίας είμαι εισηγήτρια ζητά επομένως μια επείγουσα αξιολόγηση, αλλά αυτές οι δύο αποφάσεις είναι ένα παράδειγμα του βαθμού στον οποίο οι ευρωπαίοι πολίτες χρειάζονται ένα Κοινοβούλιο ικανό να βρίσκεται στην πρωτοπορία των πολιτικών αποφάσεων.
<P>
Ο Πρόεδρος της ισπανικής κυβέρνησης, José Luis Rodríguez Zapatero, επανέλαβε τη δέσμευσή του το περασμένο Σάββατο σε μια τελετή απονομής διπλωμάτων της Πολιτοφυλακής, όπου δήλωσε ότι όλα τα θύματα θα μείνουν στη μνήμη μας για πάντα. Για κάθε δημοκράτη, αυτή η δέσμευση, να θυμόμαστε τα θύματα, πρέπει να κάνει κοινωνίες όπως εκείνες που επιδιώκουν οι τρομοκράτες μέσω των εγκλημάτων τους αδύνατες.
<SPEAKER ID="5" LANGUAGE="" NAME="Πρόεδρος." AFFILIATION="">
<P>
   – Θα ήθελα να καλωσορίσω τον πρώην συνάδελφό μας κ. De Vries, ο οποίος παρακολουθεί τη συζήτησή μας από τα έδρανα του Συμβουλίου. 
<SPEAKER ID="6" LANGUAGE="ES" NAME="Jaime Mayor Oreja (PPE-DE )," AFFILIATION="εισηγητής">
<P>
   – Κύριε Πρόεδρε, καταρχάς θέλω να ευχαριστήσω τον Επίτροπο Frattini και τον συντονιστή του Συμβουλίου για την αντιτρομοκρατική δράση, κ. Gijs de Vries, που είναι εδώ σήμερα το πρωί. Θέλω επίσης να ευχαριστήσω όλες και όλους τους βουλευτές που εργάστηκαν και συνεργάστηκαν, ενίοτε διαφωνώντας και ενίοτε συμφωνώντας, για την εκπόνηση αυτής της έκθεσης για την πρόληψη και την αντίδραση σε τρομοκρατικές επιθέσεις, ενώ θέλω να ευχαριστήσω ιδιαιτέρως τους καλούς μου φίλους Rosa Díez και Antoine Duquesne για τη συνεργασία τους και τη συμβολή τους σε αυτή την έκθεση.
<P>
Ο κύριος κίνδυνος που αντιμετωπίζει η Ευρωπαϊκή Ένωση είναι η παράλυση, η αδράνεια, το να είμαστε σίγουροι για τις αρχές και τις αξίες μας και να συμφωνούμε γενικά, αλλά να μην δημιουργούμε ένα κοινό ευρωπαϊκό πολιτικό σχέδιο για να αντιμετωπίσουμε αυτό το σημαντικό θέμα που πρόκειται να επηρεάσει το παρόν και το μέλλον μας, και να το αντιμετωπίζουμε σαν να ήταν πρόβλημα άλλων: σαν να ήταν κάτι που συνέβη στους Αμερικανούς στις 11 Σεπτεμβρίου, λίγα χρόνια πριν, ή ειδικά στην Ισπανία, για συγκεκριμένους λόγους, στις 11 Μαρτίου, αλλά δεν πιστεύω ότι αυτό είναι που πρέπει να κάνουμε.
<SPEAKER ID="7" LANGUAGE="" NAME="Σταύρος Λαμπρινίδης (PSE )," AFFILIATION="Εισηγητής">
<P>
Δεύτερον, διότι έχουμε δεθεί σε αυτήν την Ένωση, όχι μόνο με οικονομικούς δεσμούς, αλλά και με δεσμούς αλληλεγγύης. Ιδιαίτερα δε για την τρομοκρατία το έχουμε δηλώσει στις 25 Μαρτίου 2004 στο νέο Ευρωπαϊκό Σύνταγμα ότι είναι σαφές πως πρέπει να λειτουργούμε μαζί. Τι να κάνουμε όμως μαζί; Στην πρόληψη και την προστασία των υποδομών ζωτικής σημασίας, θα σας έλεγα ότι είναι πάρα πολύ σημαντικό με πρόταση της Επιτροπής και με έγκριση του Κοινοβουλίου να υπάρξει ένα πρόγραμμα προστασίας των υποδομών ζωτικής σημασίας. Πρέπει τα κράτη μέλη ξεχωριστά σε συνεργασία με αυτούς που λειτουργούν τις υποδομές αυτές, που τις. περισσότερες φορές είναι ιδιώτες, να καθορίσουμε ποιες είναι αυτές οι υποδομές με μια εναρμονισμένη ευρωπαϊκή μέθοδο. Να αναλύσουμε την ευπάθειά τους, να εκτιμήσουμε τις απειλές, που σημαίνει ότι πρέπει να ανταλλάσσουμε μεταξύ μας πληροφορίες γι’ αυτά τα συστήματα. Μπορεί να έχει π.χ. η χώρα μου πληροφορία για πιθανή απειλή σε μια άλλη. Θα πρέπει να βρούμε λύσεις για την προστασία τους, αλλά και για επαρκή αντίδραση, εάν γίνει επίθεση. Να διασφαλίσουμε ταυτόχρονα το απόρρητο, ώστε να μπορούν οι ιδιοκτήτες αυτών των υποδομών να ανταλλάσσουν πληροφορίες προκαταβολικά. Να μπορεί, δηλαδή, ο ένας να προειδοποιεί τον άλλο για πιθανές επιθέσεις που θα δεχθεί. Να διασφαλίσουμε τη χρηματοδότηση. Να διασφαλίσουμε, πάνω απ’ όλα την προστασία των θεμελιωδών ελευθεριών σε αυτή τη διαδικασία. Ο σκοπός δεν αγιάζει τα μέσα. Να διασφαλίσουμε ένα αναγνωρίσιμο και επιτεύξιμο χρονοδιάγραμμα και ανεξάρτητη επιτήρηση από την Ευρώπη όσον αφορά τη στήριξη του χρονοδιαγράμματος αυτού για την επιβολή των υποδομών. Δεν μπορούμε απλώς να δίνουμε χρήματα χωρίς χρονοδιάγραμμα.
<P>
Τι μπορούμε να κάνουμε για τη διαχείριση των κρίσεων; Εκεί, πρέπει να δημιουργήσουμε μια ευρωπαϊκή δύναμη πολιτικής προστασίας και να διασφαλίσουμε ευρωπαϊκή χρηματοδότηση για τη μεταφορά της. Είναι το μεγαλύτερο κόστος. Μπορείς να έχεις μια βάση δεδομένων ώστε να συντονίσεις ευρωπαϊκά –εάν γίνει σε μια χώρα μια καταστροφή ποιες άλλες χώρες θα βοηθήσουν και με ποιες δυνάμεις– αλλά αυτό κοστίζει. Πρέπει να έχουμε συνεργασία με μη κυβερνητικούς οργανισμούς και τοπικές αρχές. Εμπλέκονται όλοι, σε περίπτωση που υπάρξει μια καταστροφή, είτε τρομοκρατική είτε φυσική. Όλα τα συστήματα έγκαιρης προειδοποίησης πρέπει να ενοποιηθούν, το λεγόμενο ARGUS. Πρέπει να υπάρχει στην Επιτροπή ένα κέντρο διαχείρισης κρίσεων, συντονισμού και παρακολούθησης και επεξεργασίας των πληροφοριών.
<P>
Πρέπει επίσης να συμβουλευθούμε ως Ευρώπη, τις εθνικές αρχές που έχουν εμπειρία. Το αναφέρω διότι εμείς στην Ελλάδα, με τους Ολυμπιακούς Αγώνες του 2004, διοργανώσαμε τη μεγαλύτερη επιχείρηση πολιτικής προστασίας και προστασίας των υποδομών στην ιστορία, ενδεχομένως, αυτού του κόσμου. Δεν μπορεί να οργανώνεται από την Ευρωπαϊκή Επιτροπή ένα τόσο μεγάλο πρόγραμμα χωρίς να συμβουλεύεται αυτού του είδους τις αρχές.
<SPEAKER ID="8" LANGUAGE="IT" NAME="Mario Borghezio (IND/DEM )," AFFILIATION="εισηγητής">
<P>
Η τρομοκρατία χρηματοδοτείται κατά κύριο λόγο από το εμπόριο όπλων και ναρκωτικών και είναι προφανές ότι στις συναλλαγές των ομάδων που ελέγχουν το εμπόριο αυτού του είδους εμπλέκονται και επίσημα τραπεζικά και χρηματοπιστωτικά ιδρύματα. Κατά συνέπεια, τα μέτρα για την πρόληψη και την καταπολέμηση της χρηματοδότησης της τρομοκρατίας πρέπει να επικεντρώνονται σε αυτούς τους φορείς. Από αυτήν την άποψη, δεχθήκαμε με μεγάλη ικανοποίηση τη δέσμευση που ανέλαβε εξ ονόματος της Επιτροπής ο Επίτροπος Frattini –τον οποίο ευχαριστούμε για την έκθεσή του– για άμεση παρουσίαση στο Ευρωπαϊκό Κοινοβούλιο μιας πρότασης κανονισμού σχετικά με την ανιχνευσιμότητα των οικονομικών συναλλαγών. Πιστεύουμε ότι η πρωτοβουλία αυτή, την οποία οφείλουμε να αναγνωρίσουμε στην Επιτροπή, είναι θετική, έγκαιρη και αποτελεσματική.
<P>
Ας μην λησμονούμε επίσης την εφαρμογή των συστάσεων της ομάδας διεθνούς χρηματοοικονομικής δράσης για το ξέπλυμα των χρημάτων (GAFI) που έχουν μεγάλη σημασία στην εκπόνηση νέων κανόνων για τις τραπεζικές πληρωμές, οι οποίοι είναι απολύτως αναγκαίοι για τον εντοπισμό της προέλευσης και των παραληπτών των εμβασμάτων που δεν πρέπει να κρύβονται πίσω από ανύπαρκτες εταιρείες. Θα ήθελα να κλείσω υπενθυμίζοντας το άλυτο ακόμη πρόβλημα των χρηματοοικονομικών και φορολογικών παραδείσων, εντός και εκτός της Ευρωπαϊκής Ένωσης, οι οποίοι παρέχουν ακόμη και σήμερα ένα προστατευτικό προκάλυμμα για τις διεθνείς τρομοκρατικές οργανώσεις που απειλούν την ασφάλεια και την ειρήνη των ευρωπαίων πολιτών. 
<SPEAKER ID="9" LANGUAGE="FR" NAME="Antoine Duquesne (ALDE )," AFFILIATION="εισηγητής">
<P>
Εκφράζω συνεπώς την ικανοποίησή μου για τις πέντε εκθέσεις που τίθενται σε ψηφοφορία σήμερα διότι κάθε μια περιέχει πολύ συγκεκριμένα μέσα δράσης για την αντιμετώπιση αυτής της μάστιγας. Αισθάνομαι μάλιστα ήσυχος διότι έχω τις ίδιες πεποιθήσεις με την κ. Diéz González, τον κ. Mayor Oreja, τον κ. Λαμπρινίδη και τον κ. Borghezio. Θέλω να πιστεύω ότι οι εν λόγω εκθέσεις θα εγκριθούν, αν όχι ομόφωνα –αυτό θα ήταν το ιδανικό– τουλάχιστον με πολύ μεγάλη πλειοψηφία.
<P>
Ας είμαστε απολύτως σαφείς: όσον αφορά την καταπολέμηση της τρομοκρατίας, δεν έχουμε να φοβηθούμε τίποτε εάν διεξάγουμε τον αγώνα δημοκρατικά και με αποφασιστικότητα, σεβόμενοι τους νόμους. Ο κίνδυνος βρίσκεται στην απουσία αντίδρασης. Ως προς αυτό, θεωρώ την πρόταση απόφασης του Συμβουλίου χρήσιμη διότι ενισχύει την κάθετη συνεργασία, συνδυάζοντας τις Europol και Eurojust, ενώ προβλέπει την εκπόνηση αναλύσεων. Όσον αφορά τη σουηδική πρόταση, είναι χρήσιμη διότι επιτρέπει την πραγματοποίηση ταχύτατων διμερών ανταλλαγών στο πλαίσιο της οριζόντιας συνεργασίας μεταξύ των υπηρεσιών των κρατών μελών. Θεωρώ ότι οι προτάσεις αλληλοσυμπληρώνονται.
<P>
Ασφαλώς, από εμάς ζητείται απλώς να γνωμοδοτήσουμε, λαμβάνουμε όμως πρωτοβουλία διατυπώνοντας συγκεκριμένες προτάσεις. Εάν εγκρίνουμε τις εκθέσεις με μεγάλη πλειοψηφία, όπως συνέβη στους κόλπους της αρμόδιας επιτροπής, θα είναι δύσκολο για το Συμβούλιο και την Επιτροπή να μας αγνοήσουν, να μην λάβουν υπόψη τις προτάσεις μας, οι οποίες είναι, κατά τη γνώμη μου, ισορροπημένες. Διαδραματίζουμε πολύ σημαντικό πολιτικό ρόλο στο θέμα αυτό, και πιστεύω ότι ο κ. Frattini και ο κ. de Vries μας άκουσαν και θα μεταφέρουν τις απόψεις μας.
<SPEAKER ID="10" LANGUAGE="DE" NAME="Alexander Nuno Alvaro (ALDE )," AFFILIATION="εισηγητής">
<P>
   – Κύριε Πρόεδρε, κύριε Επίτροπε, κύριε de Vries, κυρίες και κύριοι, ο κ. Duquesne ανέλυσε ήδη διεξοδικά την ανάγκη δράσης για τον περιορισμό, την καταπολέμηση και την πρόληψη της τρομοκρατίας στην Ευρώπη και σε ολόκληρο τον κόσμο.
<P>
Συμφωνώ απολύτως με τους σκιώδεις εισηγητές –και θέλω, επί τη ευκαιρία, να τους εκφράσω τις ευχαριστίες μου– ότι δεν είμαστε βασικά αντίθετοι με την πρόταση του Ηνωμένου Βασιλείου, της Ιρλανδίας, της Γαλλίας και της Σουηδίας. Ωστόσο, επιμένουμε ότι τα μέτρα που συνεπάγονται ουσιαστικούς περιορισμούς στην άσκηση θεμελιωδών δικαιωμάτων, οι οποίοι πρέπει πάντα να δικαιολογούνται κατάλληλα –όπως μαθαίνουν από το πρώτο εξάμηνο όλοι οι φοιτητές νομικής σε κάθε ευρωπαϊκό πανεπιστήμιο– πρέπει να συνοδεύονται από μια αξιολόγηση αναγκών που θα τα δικαιολογεί. Η αξιολόγηση αυτή δεν πρέπει μόνο να στοιχειοθετεί την αναγκαιότητα των μέτρων, αλλά και να παρουσιάζει τα πλεονεκτήματα της φύλαξης δεδομένων, που αφορούν 450 εκατομμύρια άτομα, από δημόσια τηλεπικοινωνιακά δίκτυα – το Διαδίκτυο, τη σταθερή τηλεφωνία, τα δίκτυα κινητής τηλεφωνίας και τα γραπτά μηνύματα.
<P>
Το κύριο πρόβλημα που θα ήθελα να επανεξετάσω σε αυτό το πλαίσιο είναι η διαδικαστική μέθοδος. Είμαι ευγνώμων για την επικοινωνία που είχαμε. Ωστόσο πρέπει να πω –παρ’ όλη την καλή μου θέληση– ότι η διαδικασία χρήζει σαφών βελτιώσεων. Η έκθεση για την οποία θα ψηφίσετε σήμερα στηρίζεται σε ένα σχέδιο του Απριλίου του περασμένου έτους. Στο μεταξύ, η πρόταση του Συμβουλίου υπέστη πολλές τροποποιήσεις. Οι πιο πρόσφατες προτάσεις είναι της 24ης Μαΐου. Μετά από αυτό, η Επιτροπή ανέλαβε πρωτοβουλία να υποβάλει δικές της προτάσεις. Εφόσον το Κοινοβούλιο δεν έχει ενημερωθεί γι’ αυτές ούτε συμμετείχε στις τελευταίες συζητήσεις έτσι ώστε να του υποβληθεί επίσημα ένα νέο έγγραφο, ασφαλώς δεν μπορεί κανείς να περιμένει ότι θα δείξουμε άκρατο ενθουσιασμό για τη συνεργασία μας με τα άλλα θεσμικά όργανα για το εν λόγω θέμα. Ίσως θα έπρεπε να εξεταστούν κάποιοι τρόποι βελτίωσης της συνεργασίας μεταξύ των θεσμικών οργάνων, αν θέλουμε να σημειώσουμε επιτυχία στην καταπολέμηση της τρομοκρατίας.
<P>
Το άλλο ζήτημα που έπρεπε να εξετάσουμε ήταν νομικό: σε ποιο μέτρο είναι συμβατό το προτεινόμενο σύστημα με το δικαίωμα στην προστασία της ιδιωτικής και οικογενειακής ζωής όπως ορίζεται στο άρθρο 8 της Ευρωπαϊκής Σύμβασης για τα Δικαιώματα του Ανθρώπου; Κατά πόσον είναι συμβατή η αποθήκευση δεδομένων όλων των ευρωπαίων πολιτών με τα θεμελιώδη δικαιώματα που θεσμοθετούνται στα εθνικά μας συντάγματα, όπως το ατομικό δικαίωμα αποκάλυψης και χρησιμοποίησης των προσωπικών δεδομένων στη Γερμανία και το δικαίωμα στο απόρρητο των τηλεφωνικών συνδιαλέξεων που προφανώς υπάρχει σε κάθε κράτος μέλος; Ποια θα είναι η πρώτη χώρα στην οποία θα χαρακτηριστεί αντισυνταγματική η απόφαση πλαίσιο, εάν βεβαίως εγκριθεί;
<P>
Μια άλλη πτυχή είναι το πολιτικό μήνυμα που μεταφέρει η αιτιολογική σκέψη του πρώτου εγγράφου, ότι δηλαδή το σύστημα θα είναι σκόπιμα έτσι σχεδιασμένο ώστε να περιλαμβάνει εκείνους που δεν υπήρξαν ποτέ ύποπτοι, ούτως ώστε να μπορεί να επιτύχει τον στόχο της κατά το δυνατόν ευρύτερης και αποτελεσματικότερης καταπολέμησης της τρομοκρατίας και του οργανωμένου εγκλήματος. Ίσως να μπορούσαμε να αναζητήσουμε μια εναλλακτική λύση ανάμεσα σε εκείνες που είναι διαθέσιμες. Έχουμε τη σύμβαση για το ηλεκτρονικό έγκλημα που προτείνει τρόπους για την επίτευξη μιας λογικής ισορροπίας μεταξύ της αποθήκευσης και της προστασίας των δεδομένων, όπως είναι η χρήση του ή ενός συστήματος διατήρησης δεδομένων. Η σύμβαση αυτή προτείνει διάφορες λύσεις που δεν έχουν ακόμα εφαρμοστεί σε καμία χώρα. Στο σημείο αυτό αρχίζει κανείς να αναρωτιέται μήπως στην προκειμένη περίπτωση η επιθυμία για άμεση ανάληψη δράσης θριάμβευσε επί της λογικής σκέψης, ειδικά ενόψει του γεγονότος ότι το Συμβούλιο έλαβε την εντολή του στις 25 Μαρτίου του περασμένου έτους, ακριβώς δύο εβδομάδες μετά τις αποτρόπαιες επιθέσεις στη Μαδρίτη.
<SPEAKER ID="11" LANGUAGE="DE" NAME="Karl-Heinz Florenz (PPE-DE )," AFFILIATION="συντάκτης">
<SPEAKER ID="12" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Σε αυτήν ακριβώς τη βάση, το Ευρωπαϊκό Συμβούλιο ενέκρινε την περασμένη Παρασκευή στο Λουξεμβούργο το σχέδιο δράσης που πρότεινε η Επιτροπή, το οποίο περιέχει ορισμένες νέες και αποτελεσματικές, κατά την άποψή μου, προτάσεις που θα αρχίσουν να εφαρμόζονται από τους προσεχείς μήνες και προστίθενται στα ήδη ισχύοντα μέτρα. Όπως ορθώς ανέφερε ο κ. Mayor Oreja, πρόκειται για πτυχές μιας ενιαίας στρατηγικής και όχι για έναν κατάλογο μέτρων. Θα αποτελέσει ένα πολιτικό σχέδιο για το οποίο είναι προφανές ότι μπορούν να εργασθούν από κοινού το Κοινοβούλιο, το Συμβούλιο και η Επιτροπή.
<P>
Επιτρέψτε μου τώρα να διατυπώσω ορισμένες σύντομες παρατηρήσεις σχετικά με τις εκθέσεις που παρουσιάστηκαν. Η κ. González έχει ασφαλώς δίκιο όταν υπογραμμίζει τη σημασία ενός διαθέσιμου σχεδίου δράσης, το οποίο θα επιτρέπει την παρακολούθηση της δράσης που αναπτύσσουν τα κράτη μέλη για την εφαρμογή των αποφάσεων. Θα ήταν πράγματι παράδοξο εάν, αφού συμφωνηθεί μια στρατηγική, δεν δημιουργηθεί ένας μηχανισμός για τον έλεγχο της υλοποίησης των μέτρων που σκιαγραφεί η στρατηγική. Κατά συνέπεια, το σχέδιο δράσης και η εφαρμογή του θα αποτελέσουν προτεραιότητα της Επιτροπής. Όπως πολλοί από εσάς γνωρίζουν καλά, ένα από τα χαρακτηριστικά στοιχεία του σχεδίου δράσης που εγκρίθηκε την Παρασκευή στο Λουξεμβούργο, είναι η σύσταση ενός μονίμου οργάνου παρακολούθησης.
<P>
Η Επιτροπή προτίθεται να παρουσιάζει κατά περιόδους –θα έλεγα κάθε έξι μήνες– μια έκθεση, η οποία ασφαλώς θα δημοσιοποιείται, σχετικά με τις μεθόδους και την ποιότητα της εφαρμογής όλων των μέτρων εκ μέρους των κρατών μελών. Επί παραδείγματι, όσον αφορά ορισμένα σημεία που αναφέρονται στην έκθεση González, επεξεργαζόμαστε μια ανακοίνωση σχετικά με τα εκρηκτικά, τους πυροκροτητές και τα πυροβόλα όπλα και μια δεύτερη ανακοίνωση που θα αφορά τη ριζοσπαστικοποίηση και τη στρατολόγηση των τρομοκρατών. Παράλληλα με αυτά τα μέτρα, θα παρουσιάσουμε το ταχύτερο δυνατόν ορισμένες προτάσεις σχετικά με το πρόβλημα της χρηματοδότησης της τρομοκρατίας –στο οποίο θα επανέλθω– με ιδιαίτερη αναφορά σε ορισμένες οργανώσεις που υποθάλπουν και υποστηρίζουν την τρομοκρατία. Θα εργασθούμε ασφαλώς για την εφαρμογή του επονομαζόμενου συστήματος Argus, το οποίο πολλοί από εσάς γνωρίζουν και το οποίο είμαι βέβαιος ότι θα επιτρέψει τη δικτύωση όλων των συστημάτων έγκαιρης προειδοποίησης στο πλαίσιο της Επιτροπής. Στόχος μας είναι να δημιουργήσουμε ένα ευρωπαϊκό δίκτυο που θα επιτρέπει την άμεση –σε πραγματικό χρόνο– ανταλλαγή πληροφοριών μεταξύ όλων των κρατών μελών σε περίπτωση τρομοκρατικής επίθεσης.
<P>
Η έκθεση του κ. Mayor Oreja υπογραμμίζει ορθώς πόσο σημαντική είναι η ενίσχυση της ανταλλαγής πληροφοριών, η συνεργασία με τις τρίτες χώρες, ο διάλογος με την κοινωνία των πολιτών –που αποτελεί θεμελιώδη πτυχή– και η βοήθεια και η ενίσχυση των θυμάτων της τρομοκρατίας, που αποτελεί ένα ακόμη ζήτημα για το οποίο η Επιτροπή θα εργασθεί εντατικά. Πιστεύω ότι αυτή η περίοδος εργασίας που εγκαινιάζει σήμερα το Κοινοβούλιο με τις εκθέσεις που κατατέθηκαν πρέπει να επικεντρωθεί περισσότερο στα θύματα της τρομοκρατίας, όπως ασφαλώς και στους αυτουργούς των τρομοκρατικών ενεργειών.
<P>
Σας ανακοινώνω ότι αυτήν ακριβώς τη στιγμή διεξάγεται στις Βρυξέλλες ένα σημαντικό σεμινάριο γι’ αυτό το θέμα, στο οποίο συμμετέχουν εκατόν πενήντα εκπρόσωποι των είκοσι πέντε κρατών μελών. Από τη συνάντηση αυτή προκύπτει θετική ανταπόκριση, καθώς υπάρχει ευρεία συναίνεση στα βασικά στοιχεία του μελλοντικού αυτού προγράμματος. Τον Σεπτέμβριο θα διοργανώσουμε ένα δεύτερο δημόσιο ευρωπαϊκό σεμινάριο για να μπορέσουμε να παρουσιάσουμε εντός του έτους ένα πλήρες πρόγραμμα. Στο πλαίσιο αυτό θα εγκρίνουμε χρηματοδότηση ύψους 1,5 εκατομμυρίου ευρώ για μελέτες σχετικά με τις ορθές πρακτικές για την ανταλλαγή πληροφοριών μεταξύ των κρατών μελών όσον αφορά τα μέτρα ασφαλείας για τις κρίσιμες υποδομές. Είναι προφανές ότι κάθε κράτος μέλος πρέπει να βασιστεί στις δομές που υπάρχουν εντός των συνόρων του.
<P>
Όσον αφορά τη χρηματοδότηση της τρομοκρατίας, θέμα που αντιμετώπισε η έκθεση του κ. Borghezio, συμφωνώ με τα βασικά σημεία που αναπτύχθηκαν. Σε σχέση με τον τομέα των μη κερδοσκοπικών οργανώσεων, η Επιτροπή επεξεργάζεται ένα είδος ευρωπαϊκού κώδικα δεοντολογίας για την αντιμετώπιση των αδυναμιών του εν λόγω τομέα, ο οποίος, όπως αποδείχθηκε σε ορισμένες περιπτώσεις, υποστήριζε άμεσα ή έμμεσα τρομοκρατικές οργανώσεις. Για τον σκοπό αυτόν θα ζητήσουμε ευρεία συνεργασία με τις οργανώσεις του χώρου καιτης κοινωνίας των πολιτών, η οποία ενδιαφέρεται όπως και εμείς για την εκρίζωση όσων υποστηρίζουν τη δράση της τρομοκρατίας με οποιονδήποτε τρόπο. Επιθυμούμε ασφαλώς καλύτερη ανταλλαγή πληροφοριών μεταξύ των εθνικών αρχών και για το ζήτημα της χρηματοδότησης της τρομοκρατίας. Η Επιτροπή εξετάζει το ζήτημα και επεξεργάζεται μια σχετική ανακοίνωση.
<P>
Παρουσιάστηκαν επίσης άλλες τρεις εκθέσεις του κ. Duquesne, οι οποίες θίγουν ένα ζήτημα που με απασχολεί ιδιαίτερα: τη σχέση ανάμεσα στη δράση κατά της τρομοκρατίας και την προστασία των προσωπικών δεδομένων. Πιστεύω ότι πρέπει να υποστηρίξουμε τις τροπολογίες που κατατέθηκαν για τη συμπλήρωση και τη βελτίωση της σουηδικής πρότασης. Πρόκειται για τροπολογίες οι οποίες λαμβάνουν υπόψη τη σημαντική διάσκεψη που διεξήχθη προ ολίγων ημερών στην Πολωνία και υπογραμμίζουν πόσο σημαντικό είναι το δικαίωμα της προστασίας των προσωπικών δεδομένων κάθε ανθρώπου, ακόμη και όταν πρέπει να αντιμετωπίσουμε την τρομοκρατία. Αυτό σημαίνει ότι πρέπει να βρεθεί μια ισορροπία: κανείς δεν θέλει να αρνηθεί την πρόληψη και την καταπολέμηση της τρομοκρατίας, αλλά τα θεμελιώδη δικαιώματα του ανθρώπου πρέπει να διαφυλάσσονται.
<P>
Συμφωνώ με τη θέση του κ. Duquesne όσον αφορά τον ρόλο της Europol και της Eurojust. Είναι σημαντικό οι οργανισμοί αυτοί να έχουν δικαίωμα πρόσβασης σε ευρύ φάσμα πληροφοριών, προκειμένου να αναπτύξουν αποτελεσματικά τη δραστηριότητα ανταλλαγής πληροφοριών και συντονισμού που έχει ανατεθεί στη Europol, όπως προκύπτει από τη νέα εντολή σχετικά με τα καθήκοντα αυτού του οργανισμού που έλαβε προ ολίγων ημερών ο νέος διευθυντής του.
<P>
Η αρχή του σεβασμού των θεμελιωδών δικαιωμάτων είναι ένα θέμα που αντιμετώπισε ο κ. Alvaro και στο οποίο έχω αναφερθεί και εγώ πολλές φορές. Η αρχή της φύλαξης των προσωπικών δεδομένων πρέπει να ανταποκρίνεται σε πραγματικές ανάγκες. Δεν μπορούν να φυλάσσονται προσωπικά δεδομένα εάν η φύλαξη αυτή δεν ανταποκρίνεται σε συγκεκριμένους στόχους και για συγκεκριμένο χρονικό διάστημα, ενώ η πρόσβαση στα δεδομένα αυτά μπορεί να επιτρέπεται μόνο στις αρμόδιες αστυνομικές και ανακριτικές αρχές στις οποίες το δικαίωμα αυτό δίδεται διά νόμου. Για τον σκοπό αυτόν προετοιμάζουμε ένα μέτρο που θα λειτουργήσει ως νομική βάση, η οποία, κατά την άποψή μου, είναι ορθότερη από τη σημερινή και την οποία παρουσίασα την Παρασκευή στο Συμβούλιο Δικαιοσύνης και Εσωτερικών Υποθέσεων επιφυλασσόμενος να παρουσιάσω το τελικό κείμενο έως τα τέλη του καλοκαιριού.
<P>
Το τελευταίο ζήτημα στο οποίο θέλω να αναφερθώ εν συντομία είναι η βιοτρομοκρατία. Ο εισηγητής γνωρίζει ότι η Επιτροπή διαθέτει ορισμένες αρμοδιότητες, αλλά όχι όλες. Μπορεί να ασχοληθεί με την ασφάλεια των τροφίμων, το εμπόριο φαρμάκων, τον συντονισμό μεταξύ των κρατών μελών, την πολιτική προστασία και τη χρηματοδότηση της έρευνας. Δεν είναι λίγα, αλλά η λήψη συγκεκριμένων μέτρων για την επιχειρησιακή δράση πρόληψης και ενδεχόμενης αντίδρασης σε περίπτωση τρομοκρατικής επίθεσης εμπίπτει στην αρμοδιότητα των κρατών μελών. Γνωρίζετε ότι, μετά τη βιοτρομοκρατική επίθεση με άνθρακα το 2005, συστάθηκε μια επιτροπή υψηλού επιπέδου για την ασφάλεια στον τομέα της δημόσιας υγείας με ένα αποτελεσματικό πρόγραμμα συνεργασίας για την πρόληψη και την έγκαιρη αντίδραση. Η συνεργασία αυτή λειτουργεί και είμαστε σε θέση να σας ανακοινώσουμε την ύπαρξη ενός οργάνου που μπορεί να παράσχει ταχεία προειδοποίηση είκοσι τέσσερις ώρες την ημέρα και επτά ημέρες την εβδομάδα σε περίπτωση επίθεσης με βιολογικά, χημικά και πυρηνικά μέσα. Πολλές από τις δράσεις της Επιτροπής θα βελτιώσουν το επίπεδο προετοιμασίας και πρόληψης: σχεδιάζουμε ασκήσεις προσομοίωσης για περίπτωση ενδεχόμενης βιοτρομοκρατικής επίθεσης, δύο εκ των οποίων θα διεξαχθούν εντός του έτους, για να αξιολογηθεί στην πράξη η ικανότητα πρόληψης και ταχείας αντίδρασης.
<P>
Επεξεργαζόμαστε επίσης τις κατευθυντήριες γραμμές για τη διαχείριση των ιατρικών διαγνώσεων σε περίπτωση τρομοκρατικής επίθεσης με βιολογικά όπλα. Σε συνεργασία με τη Europol, προετοιμάζουμε σεμινάρια κατάρτισης και υποστηρίζουμε τα εθνικά σχέδια έκτακτης ανάγκης με σκοπό την εξασφάλιση επαρκών αποθεμάτων εμβολίων και περίθαλψης έκτακτης ανάγκης. Όπως γνωρίζετε, ο Επίτροπος Κυπριανού εγκαινίασε πριν από μία μόλις εβδομάδα ένα σημαντικό ευρωπαϊκό κέντρο για την πρόληψη και τον έλεγχο των ασθενειών. Στα θέματα αυτά, θα εξακολουθήσουμε να ενθαρρύνουμε τα κράτη μέλη.
<SPEAKER ID="13" LANGUAGE="ES" NAME="Jaime Mayor Oreja (PPE-DE )," AFFILIATION="συντάκτης της γνωμοδότησης της Επιτροπής Εξωτερικών Υποθέσεων">
<P>
Γι’ αυτόν τον λόγο η έκθεση του κ. Duquesne είναι τόσο ενδεδειγμένη, επειδή δίνει έμφαση σε αυτό το εξαιρετικά σημαντικό θέμα. Πρέπει να έχουμε το θάρρος να αποκαλούμε την οργάνωση που αντιμετωπίζουμε με το όνομά της, ενώ δεν υπάρχει αμφιβολία ότι αντιμετωπίζουμε μια σειρά φονταμενταλιστικών ομάδων οι οποίες δεν εκπροσωπούν το Ισλάμ, αλλά ισχυρίζονται ότι δρουν στο όνομα του Ισλάμ.
<P>
Γι’ αυτό είναι τόσο σημαντικό να μπορέσουμε να δώσουμε έμφαση στην ανταλλαγή πληροφοριών μεταξύ των εθνικών αστυνομικών υπηρεσιών και όχι μόνο με τη Europol. Το ευρωπαϊκό σχέδιο πρέπει να έχει επαρκή ικανότητα για να προωθήσει την ανταλλαγή πληροφοριών μεταξύ των εθνικών αστυνομικών υπηρεσιών, δηλαδή των οργάνων που εργάζονται συγκεκριμένα για την αντιμετώπιση αυτού του φαινομένου.
<SPEAKER ID="14" LANGUAGE="HU" NAME="István Szent-Iványi (ALDE )," AFFILIATION="εισηγητής της γνωμοδότησης της Επιτροπής Εξωτερικών Υποθέσεων">
<P>
   . – Μια από τις μεγαλύτερες και περιπλοκότερες προκλήσεις που αντιμετωπίζουν οι φιλελεύθερες δημοκρατίες είναι η διεθνής τρομοκρατία. Η τρομοκρατία στοχεύει καταρχάς και καταρχήν την ασφάλειά μας, αλλά υπονομεύει κατά βάση και την ελευθερία μας. Πρέπει να βρούμε τρόπους να προασπιστούμε τους εαυτούς μας έναντι της τρομοκρατίας και να περιφρουρήσουμε την ασφάλειά μας, διασφαλίζοντας όμως παράλληλα ότι δεν πλήττονται τα πολιτικά και ανθρώπινα δικαιώματά μας και η ελευθερία μας. Η έκθεση του κ. Duquesne αντιμετωπίζει αυτό το δίλημμα και τον συγχαίρω γι’ αυτό, διότι γνωρίζει ότι, από τη μια, η ταχεία και αποτελεσματική ανταλλαγή πληροφοριών είναι καίριας σημασίας για το πρόβλημα συνολικά, την ίδια όμως στιγμή, ακριβώς λόγω αυτής της ανταλλαγής πληροφοριών, εγείρονται ανησυχίες όσον αφορά την προστασία των προσωπικών δεδομένων. Εν προκειμένω, ο κ. Duquesne διατυπώνει μια πολύ καλή πρόταση –την οποία υποστηρίζω– συγκεκριμένα να δημιουργηθεί ένα όργανο που να παρακολουθεί τις εξελίξεις σε όλη τη διαδικασία. Μέχρις ότου όμως εφαρμόσουμε αυτά τα μέτρα, χρειάζεται να πάρουμε ως πρότυπο τις καταστατικές διατάξεις που ισχύουν στις χώρες εκείνες στις οποίες παρέχεται η ισχυρότερη προστασία όσον αφορά τα προσωπικά δεδομένα των πολιτών τους.
<SPEAKER ID="15" LANGUAGE="ES" NAME="Antonio López-Istúriz White (PPE-DE )," AFFILIATION="συντάκτης της γνωμοδότησης της Επιτροπής Νομικών Θεμάτων">
<P>
Δεν πρέπει να ξεχνάμε ότι στις 11 Μαρτίου η Ισπανία και η Ευρώπη δέχτηκαν μια άγρια και άνανδρη επίθεση διότι εκπροσωπούν ένα πρότυπο ελευθεριών που εμείς σε αυτό το Σώμα προσπαθούμε πάντα να διασφαλίσουμε. Εκείνη την ημέρα, την 11η Μαρτίου, η ιστορία της Ισπανίας, η ιστορία της Ευρώπης και, επομένως, η ιστορία της Ευρωπαϊκής Ένωσης άλλαξε. Από εκείνη τη στιγμή, κατέστη αναγκαίο να αναγνωρίσουμε ότι η τρομοκρατία δεν είναι μια ομοιόμορφη, ομοιογενής ή μονολιθική πραγματικότητα.
<P>
Αντιθέτως, εκείνη η επίθεση απέδειξε ότι υπάρχουν πολλά διαφορετικά είδη τρομοκρατίας· τα μέσα για την καταπολέμηση αυτών των διαφορετικών ειδών τρομοκρατίας δεν πρέπει, επομένως, να είναι γενικά, αλλά πρέπει να είναι συγκεκριμένα και κατάλληλα για το καθένα από αυτά. Από αυτή την άποψη, η τρομοκρατία της Αλ Κάιντα δεν μπορεί να καταπολεμηθεί με τον ίδιο τρόπο όπως η τρομοκρατία της ETA ή του IΡA. Και δεν μπορεί, φυσικά, να καταπολεμηθεί αν αρνούμαστε την ύπαρξή της, όπως θέλουν να κάνουν ορισμένοι βουλευτές εδώ στο Ευρωπαϊκό Κοινοβούλιο, αφαιρώντας από τα αντιτρομοκρατικά έγγραφά μας οποιαδήποτε μνεία στην Αλ Κάιντα. Αν μου έχει διδάξει κάτι η Ιστορία, αυτό είναι ότι, αν την αγνοήσουμε, είμαστε καταδικασμένοι να την επαναλάβουμε.
<P>
Αν θέλουμε να είναι αποτελεσματικός αυτός ο αγώνας, πρέπει να βασίσουμε τις προσπάθειές μας σε μηχανισμούς πρόληψης, και συμφωνώ απόλυτα με τον Επίτροπο. Η καταπολέμηση της τρομοκρατίας δεν πρέπει να βασίζεται αποκλειστικά σε μηχανισμούς αντίδρασης· ο καλύτερος τρόπος να καταπολεμηθεί η τρομοκρατία είναι η πρόληψή της. Συμφωνώ απόλυτα με τον κ. Mayor Oreja όταν λέει ότι η πρόληψη πρέπει να βασίζεται στην ταχεία και διμερή ανταλλαγή πληροφοριών μεταξύ των ειδικευμένων υπηρεσιών των κρατών μελών, στη διευκόλυνση της συστηματικής διαβίβασης πληροφοριών στη Europol και τη Eurojust και στη δημιουργία μητρώων, όπως το ευρωπαϊκό ποινικό μητρώο, για τη διευκόλυνση των ερευνών.
<SPEAKER ID="16" LANGUAGE="DE" NAME="Angelika Niebler (PPE-DE )," AFFILIATION="συντάκτρια της γνωμοδότησης της Επιτροπής Βιομηχανίας, Έρευνας και Ενέργειας">
<P>
Γνωρίζω ότι τώρα η Επιτροπή επεξεργάζεται μια δική της πρόταση. Ωστόσο, παρακαλώ την Επιτροπή –και μάλιστα έγραψα προσωπικά στον Επίτροπο Frattini για το ζήτημα αυτό– να διενεργήσει μια ανεξάρτητη αξιολόγηση επιπτώσεων προκειμένου να διαπιστωθεί αν το όφελος από τα σχεδιαζόμενα μέτρα αντισταθμίζει όντως το κόστος τους.
<SPEAKER ID="17" LANGUAGE="" NAME="" AFFILIATION="Αντιπροέδρου">
<SPEAKER ID="18" LANGUAGE="ES" NAME="Manuel Medina Ortega (PSE )," AFFILIATION="συντάκτης της γνωμοδότησης της Επιτροπής Νομικών Θεμάτων">
<P>
   . – Κύριε Πρόεδρε, αυτή είναι μια πολύ σημαντική συζήτηση και θα ήθελα να ξεκινήσω συγχαίροντας τους εισηγητές, κυρίως δε τους συναδέλφους μου, τον κ. Mayor Oreja και την κ. Díez González, για τις εκθέσεις τους. Η έκθεση της κ. Díez González, ιδίως, είναι πολύ φιλόδοξη και επιδιώκει να προσφέρει στους πολίτες πολύ υψηλό επίπεδο προστασίας κατά της τρομοκρατίας.
<P>
Η ρήτρα αλληλεγγύης στο άρθρο I-43 του Ευρωπαϊκού Συντάγματος ορίζει ότι «Η Ένωση και τα κράτη μέλη της ενεργούν από κοινού με πνεύμα αλληλεγγύης αν ένα κράτος μέλος δεχθεί τρομοκρατική επίθεση ή πληγεί από φυσική ή ανθρωπογενή καταστροφή».
<SPEAKER ID="19" LANGUAGE="ES" NAME="Agustín Díaz de Mera García Consuegra," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, θα ήθελα να ξεκινήσω συγχαίροντας τους έξι εισηγητές, οι οποίοι επιτέλεσαν μια πολύ περίπλοκη εργασία στο δύσκολο έργο της καταπολέμησης της τρομοκρατίας, σχεδιάζοντας μια κοινή εκτίμηση για την καταπολέμηση της τρομοκρατίας στη βάση της νομιμότητας, του σεβασμού των ανθρωπίνων δικαιωμάτων και της προστασίας των προσωπικών δεδομένων. Θα ήθελα να συγχαρώ, ονομαστικά, τη Rosa Díez, τον Jaime Mayor, τον Σταύρο Λαμπρινίδη, τον Antoine Duquesne, τον Mario Borghezio και τον Alexander Nuno Alvaro.
<P>
Ωστόσο, κύριε Πρόεδρε, εμπνευσμένος από τη δέσμευσή μου προς τα θύματα, κατέθεσα μια τροπολογία στην έκθεση του κ. Borghezio: την τροπολογία 4, η οποία σχετίζεται με μορφές χρηματοδότησης της τρομοκρατίας.
<P>
Στη χώρα μου έχουμε τον λεγόμενο «επαναστατικό φόρο» που απαιτείται από την τρομοκρατική οργάνωση ETA. Είναι η χειρότερη μορφή εκβιασμού στην Ευρωπαϊκή Ένωση· είναι μια μορφή εκβιασμού που συνίσταται στην αποστολή επιστολών σε βάσκους επιχειρηματίες με τις οποίες τους ζητούν να χρηματοδοτήσουν τις εγκληματικές τους δραστηριότητες. Υπολογίζεται ότι αυτή η χρηματοδότηση ανέρχεται σε 12 με 15 εκατομμύρια ευρώ ετησίως. Αν αυτή η χρηματοδότηση διακοπεί και καταστεί αδύνατη, η τρομοκρατική οργάνωση δεν θα μπορούσε να επιβιώσει.
<P>
Υπάρχουν τρεις τρόποι αντίδρασης σε αυτό το φαινόμενο: υπάρχουν εκείνοι που πληρώνουν, υπάρχουν εκείνοι που φεύγουν από τη χώρα και υπάρχουν και εκείνοι που δεν πληρώνουν αλλά που στη συνέχεια πληρώνουν ένα πολύ ακριβό τίμημα επειδή δεν το έκαναν. Το Εθνικό Ανώτατο Δικαστήριο έχει θεσπίσει τη νομοθεσία και τις διαδικασίες για αυτά τα εγκλήματα. Επομένως, απευθύνω έκκληση σήμερα το πρωί ιδιαίτερα στην κ. Roure να λάβει υπόψη αυτά που λέω, διότι η υποστήριξη της δεύτερης μεγαλύτερης Ομάδας του Σώματος και των υπολοίπων Ομάδων εδώ είναι πολύ σημαντική. Σας παρακαλώ θερμά να δεχτείτε και να υποστηρίξετε αυτή την τροπολογία, και να υποστηρίξετε μια τροπολογία που χρησιμοποιεί άλλους πιο αποδεκτούς όρους, όπως «μια μορφή εκβιασμού που η τρομοκρατική οργάνωση ETA αποκαλεί επαναστατικό φόρο», για παράδειγμα, διότι μιλάω για αλληλεγγύη προς τους βάσκους και ισπανούς επιχειρηματίες που υφίστανται αυτή τη μορφή εκβιασμού.
<P>
Τέλος, κύριε Πρόεδρε, και θα τελειώσω εδώ, θα ήθελα να απευθυνθώ στον κ. Gijs de Vries: η απειλή παραμένει. Και ο κ. de Vries, που γνωρίζει ότι η απειλή παραμένει, πρέπει να έχει επαρκείς πόρους όχι μόνο για να παρουσιάζει στρατηγικές εκθέσεις, αλλά επίσης για να διευθύνει ένα γραφείο που θα μπορεί να καταπολεμά αποτελεσματικά την τρομοκρατία.
<SPEAKER ID="20" LANGUAGE="FR" NAME="Martine Roure," AFFILIATION="εξ ονόματος της Ομάδας PSE">
<P>
Η τρίτη οδηγία για τη νομιμοποίηση εσόδων από παράνομες δραστηριότητες, περιλαμβανομένης της χρηματοδότησης της τρομοκρατίας, θα μας δώσει εξάλλου τα μέσα για να καταπολεμήσουμε τα δίκτυα στήριξης της τρομοκρατίας. Ζητούμε συνεπώς τη ενίσχυση της Europol και της Eurojust ώστε να είναι πραγματικά σε θέση να συντονίσουν την καταπολέμηση της τρομοκρατίας και του οργανωμένου εγκλήματος στην Ευρώπη.
<SPEAKER ID="21" LANGUAGE="ES" NAME="Ignasi Guardans Cambó," AFFILIATION="εξ ονόματος της Ομάδας ALDE">
<P>
Τέλος, θα ήθελα να πω στον κ. Gijs de Vries, ο οποίος μας τιμά με την παρουσία του σήμερα, ότι το σημαντικό είναι να μετατρέψει όλα αυτά σε πολιτική δράση και συγκεκριμένα μέτρα. 
<SPEAKER ID="22" LANGUAGE="DE" NAME="Johannes Voggenhuber," AFFILIATION="εξ ονόματος της Ομάδας Verts/ALE">
<P>
Αυτό είναι το καθήκον, και είναι αφάνταστα δύσκολο. Ακόμα και για τον πόλεμο αναπτύχθηκαν με την πάροδο των αιώνων κοινοί κανόνες, εδώ όμως αντιμετωπίζουμε αντιπάλους κρυμμένους στα σκοτάδια, αόρατους, που διασχίζουν όλα τα σύνορα. Αυτό καθιστά ουσιαστικής σημασίας τη μεγάλη αποφασιστικότητα και μια κοινή προσέγγιση, ενώ απαιτεί επίσης να καταλάβουμε ότι δεν πρέπει να αφήσουμε να χαθεί η ευαισθησία μας για τις ανάγκες και τα δικαιώματα των δικών μας λαών στο άκουσμα της λέξης «τρομοκρατία» ή να δώσουμε χωρίς όρους έγκριση στη χρησιμοποίηση οποιουδήποτε μέσου για την καταπολέμηση της τρομοκρατίας. Ο κ. Alvaro, ένας από τους εισηγητές, έθιξε το θέμα αυτό. Πιστεύω ότι είναι ιδιαίτερα σημαντικό να υπογραμμίσουμε ότι τα θεμελιώδη δικαιώματα, η δημοκρατία και το κράτος δικαίου δεν φαίνεται να προστατεύονται επαρκώς από τις διατάξεις της παρούσας πρότασης.
<P>
Ωστόσο, υπάρχει κάτι που μας φέρνει αντιμέτωπους με μια εντελώς νέα κατάσταση. Ολόκληρη η έκθεση González στηρίζεται στην υπόθεση ότι το ευρωπαϊκό σύνταγμα θα τεθεί σε ισχύ. Δημιουργεί τις προϋποθέσεις με τον Χάρτη των Θεμελιωδών Δικαιωμάτων, τη συναπόφαση του Κοινοβουλίου, τον ανοικτό χαρακτήρα των νομοθετικών διαδικασιών, τη ρήτρα αλληλεγγύης, το ατομικό δικαίωμα απόφασης για την αποκάλυψη και χρήση προσωπικών δεδομένων, τον κοινοβουλευτικό και δικαστικό έλεγχο και την κατάλυση των πυλώνων της δομής της Ευρώπης προς χάριν μιας ενωμένης Ευρώπης. Δεν πρόκειται για ευσεβή πόθο ή για ένα όνειρο που μπορεί να καταρρεύσει μπροστά στα μάτια μας, αλλά για μια απόλυτη, κατηγορηματική και απαραίτητη προϋπόθεση γι’ αυτήν τη δέσμη μέτρων, για τη νομιμοποίησή του και για την υπεράσπιση των ανθρωπίνων δικαιωμάτων.
<P>
Χωρίς αυτήν την προϋπόθεση, χωρίς το Ευρωπαϊκό Σύνταγμα, δεν είμαστε σε θέση να εγκρίνουμε αυτόν τον κατάλογο μέτρων, διότι δεν διασφαλίζεται η διατήρηση της ισορροπίας μεταξύ δικαίου, ασφαλείας και ελευθερίας. Ας προσθέσουμε σε αυτό ότι αναφορικά με το θέμα της μετατροπής της Europol σε οργανισμό και της υπαγωγής του συντονιστή για την καταπολέμηση της τρομοκρατίας στην Επιτροπή εξακολουθεί να μην έχει διατυπωθεί άλλη θέση εκτός από το αίτημά μας –ούτε συναίνεση ούτε εξήγηση– και έτσι καθίσταται φανερό ότι διατρέχουμε κίνδυνο ανατροπής της ισορροπίας και διακύβευσης της ελευθερίας των πολιτών μας. 
<SPEAKER ID="23" LANGUAGE="IT" NAME="Giusto Catania," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, κυρίες και κύριοι, η πρώτη φράση του στρατηγικού εγγράφου εθνικής άμυνας που εγκρίθηκε από τις Ηνωμένες Πολιτείες Αμερικής τον Μάρτιο του 2005 αναφέρει: η Αμερική και ο υπόλοιπος κόσμος βρίσκονται σε πόλεμο. Αυτή είναι η ιδεολογική βάση που δημιούργησε τα τελευταία χρόνια τη θεωρία του προληπτικού πολέμου, την παραβίαση των ατομικών ελευθεριών, το τέλος της προστασίας των προσωπικών δεδομένων και την έμμονη ιδέα της ασφάλειας.
<SPEAKER ID="24" LANGUAGE="EN" NAME="James Hugh Allister (NI )." AFFILIATION="">
<P>
   – Κύριε Πρόεδρε, σε αυτή τη συζήτηση για την τρομοκρατία χαιρετίζω το γεγονός ότι το πρωί του περασμένου Σαββάτου, στο Μπέλφαστ, ένα μέλος του IRA, ο Terry Davison, κατηγορήθηκε για τη δολοφονία του Robert McCartney και ότι ένα δεύτερο μέλος του IRA, ο Jim McCormick, κατηγορήθηκε για την απόπειρα δολοφονίας κατά του φίλου του Robert McCartney, Brendan Devine.
<P>
Θέλω να συγχαρώ τις αστυνομικές αρχές της Βόρειας Ιρλανδίας, η οποία κατάφερε να υπερνικήσει την ενορχηστρωμένη από τον IRA συνεχιζόμενη εκστρατεία εκφοβισμού και να ξεκινήσει τη διαδικασία εμπέδωσης της δικαιοσύνης σε αυτή τη διαβόητη υπόθεση. Ελπίζω ότι θα ακολουθήσουν πολύ περισσότερες διώξεις, διότι αυτός είναι ο μόνος τρόπος για την αντιμετώπιση των διαδικασιών της τρομοκρατίας.
<P>
Η αποστολή των δημοκρατιών πρέπει να είναι η απόλυτη νίκη κατά της τρομοκρατίας και όχι απλώς ο περιορισμός ή ο έλεγχός της. Ο ήπιος συμβιβασμός απλώς ευνοεί τους τρομοκράτες, οι οποίοι στη συνέχεια απαιτούν όλο και περισσότερα. Το έχουμε ζήσει αυτό στη Βόρεια Ιρλανδία: η κυβέρνησή μας ανεχόταν ηλιθίως ζώνες «απαγορευμένης πρόσβασης» για τις δυνάμεις ασφαλείας, ένα αποδεκτό επίπεδο βίας, πολιτικό καθεστώς για τους κρατούμενους, μυστικές συνομιλίες, κρυφές συμφωνίες, αναδιάρθρωση και μετονομασία της αστυνομίας, χαλαρή αντιμετώπιση του παραστρατιωτικού οργανωμένου εγκλήματος και το τελικό όνειδος της πρώιμης απελευθέρωσης των τρομοκρατών με βάση την ανόητη Συμφωνία του Μπέλφαστ. Τίποτα από αυτά δεν είχε αποτέλεσμα, διότι η τελευταία έκθεση της διεθνούς επιτροπής παρακολούθησης υποδεικνύει ότι εξακολουθούμε να έχουμε έναν ενεργό IRA που λειτουργεί, στρατολογεί, εκπαιδεύει και απειλεί και που συνεργάζεται αρμονικά με τον εταίρο του, το Sinn Féin, τα μέλη του οποίου, όπως πάντα, απέχουν επιδεικτικά όταν συζητάμε για την τρομοκρατία στο Κοινοβούλιο.
<SPEAKER ID="25" LANGUAGE="NL" NAME="Frederika Brepoels (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι βουλευτές, θέλω καταρχάς να ευχαριστήσω τους έξι εισηγητές για τις εκθέσεις τους. Ως σκιώδης εισηγήτρια της Ομάδας μου, προσπάθησα να συμβάλω θετικά στην έκθεση Borghezio σε σχέση με τη συνδρομή στην καταπολέμηση της χρηματοδότησης της τρομοκρατίας. Είναι προφανές από όλες τις ομιλίες ότι υπάρχει μια γενική συμφωνία αναφορικά με την ανάγκη για συντονισμένη δράση στην καταπολέμηση του διεθνούς οργανωμένου εγκλήματος και των μέσων χρηματοδότησής του. Το κοινό αναμένει μια ισχυρή ευρωπαϊκή απάντηση. Σε κάθε περίπτωση, το όφελος της ευρωπαϊκής συνεργασίας σε αυτόν τον τομέα είναι αδιαμφισβήτητο. Η διερεύνηση και καταπολέμηση της χρηματοδότησης των τρομοκρατικών δικτύων και/ή των επιθέσεων δεν είναι εύκολη αποστολή, διότι συχνά αφορά μικρά χρηματικά ποσά.
<P>
Πέραν των έκνομων πρακτικών στο πλαίσιο του νόμιμου χρηματοπιστωτικού τομέα, το πεδίο στο οποίο προτιμούν να δραστηριοποιούνται οι διεθνείς τρομοκράτες είναι κυρίως τα φιλανθρωπικά ιδρύματα. Επ’ αυτού, πρόσφατα στατιστικά στοιχεία της βελγικής αστυνομίας δείχνουν ότι οι τρομοκράτες εκμεταλλεύονται αυξανόμενο αριθμό μη κερδοσκοπικών οργανώσεων για την άσκηση εγκληματικών δραστηριοτήτων. Μετά τις επιθέσεις της 11ης Σεπτεμβρίου 2001, ξαφνικά όλοι αφυπνίστηκαν, οπότε στη χώρα μας άρχισε η δικαστική διερεύνηση ούτε λίγο ούτε πολύ 86 υποθέσεων. Όλες οι εμπλεκόμενες οργανώσεις δηλώνουν ότι επιτελούν φιλανθρωπικό έργο, ο μοναδικός λόγος ύπαρξής τους, όμως, είναι η συλλογή και διοχέτευση πόρων προς όφελος των τρομοκρατικών οργανώσεων. Αυτού του είδους οι στατιστικές, αλλά και το αποτέλεσμα της έρευνας του φόνου του Theo van Gogh στις Κάτω Χώρες, για παράδειγμα, καταδεικνύουν ότι πρέπει επειγόντως να εφαρμόσουμε προληπτικές πολιτικές με βάση την ανταλλαγή πληροφοριών, την καλύτερη παρακολούθηση των χρηματοοικονομικών συναλλαγών και τη μεγαλύτερη διαφάνεια των νομικών προσώπων. Αυτός είναι ο λόγος που υποστηρίζουμε τις συγκεκριμένες προτάσεις σε αυτή την έκθεση, περιλαμβανομένης της δημιουργίας κοινών πλαισίων διεθνικών ερευνών, της ανάπτυξης ενός δικτύου θεσμοποιημένης ανταλλαγής πληροφοριών, της βελτίωσης της συνεργασίας με τη SUSTRANS και της εκπόνησης ελάχιστων προδιαγραφών για τον έλεγχο της ταυτότητας των πελατών.
<SPEAKER ID="26" LANGUAGE="DE" NAME="Wolfgang Kreissl-Dörfler (PSE )." AFFILIATION="quick freeze">
<P>
Κατά τη γνώμη μου και κατά τη γνώμη της Ομάδας μου, η πρόταση για τη φύλαξη αποθηκευμένων και επεξεργασμένων δεδομένων δεν είναι το κατάλληλο μέσον γι’ αυτό. Άλλωστε, αυτό το καταστήσαμε σαφές με την ψήφο μας στην Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων. Επιτρέψτε μου δε να συγχαρώ εν προκειμένω τον συνάδελφο κ. Alvaro για την έκθεσή του.
<P>
Ακόμα και η BDK, η συνδικαλιστική οργάνωση των γερμανών αστυνομικών, υπογράμμισε ότι καθοριστική είναι η ποιότητα των δεδομένων και όχι απαραίτητα η ποσότητα ή η διάρκεια φύλαξής τους. Εδώ πρόκειται για αλόγιστες αντιδράσεις που απλώς δίνουν την ψευδή εντύπωση μεγαλύτερης ασφάλειας. Ασφαλώς δεν είναι δυνατόν να θέλουμε στα σοβαρά να αποθηκεύσουμε δεδομένα περισσοτέρων από 4 εκατ. ανθρώπων, που προέκυψαν από τη χρήση του Διαδικτύου, του τηλεφώνου και την αποστολή γραπτών μηνυμάτων. Αν αμφιβάλλουμε, αρκεί να ρίξουμε μια ματιά στην άλλη πλευρά του ωκεανού, στη χώρα που πολύ συχνά ξεπερνά τα όρια της λογικής με τα αντιτρομοκρατικά της μέτρα.
<SPEAKER ID="27" LANGUAGE="EN" NAME="Sarah Ludford (ALDE )." AFFILIATION="">
<P>
Ασφαλώς, οι απειλές κατά της ασφάλειάς μας είναι απειλές και κατά της ελευθερίας μας, αλλά ισχύει και το αντίστροφο. Οι ανάρμοστες παραβιάσεις των πολιτικών μας ελευθεριών μάς καθιστούν λιγότερο ασφαλείς ως άτομα. Υποστηρίζω πλήρως το έργο των τελευταίων τεσσάρων ετών για να διασφαλιστεί η άρση της απομόνωσης και της γραφειοκρατίας των υπηρεσιών επιβολής του νόμου και η δυνατότητα αλληλεπίδρασης των νομικών και δικαστικών συστημάτων μας, ώστε οι ύποπτοι τρομοκράτες να μην μπορούν να ξεφύγουν από τα παραθυράκια του νόμου. Αλλά, όπως αναφέρθηκε και στη σύνοδο των ευρωπαίων εποπτών προστασίας δεδομένων πριν από λίγες εβδομάδες: «Η τρομοκρατία χρησιμοποιείται ως δικαιολογία για νέες πρωτοβουλίες, πολλές από τις οποίες αφορούν ένα φάσμα εγκλημάτων, εκ των οποίων κάποια είναι πολύ μικρότερης σημασίας. Είναι σημαντικό να αναγνωριστεί ότι οι παρεκκλίσεις από τα θεμελιώδη δικαιώματα που μπορούν να δικαιολογηθούν για την αντιμετώπιση της τρομοκρατίας, δεν δικαιολογούνται απαραίτητα σε περιπτώσεις άλλης εγκληματικής δραστηριότητας». Προσβλέπουν κι εκείνοι, όπως κι εγώ, στην εφαρμογή της πρότασης που υπέβαλε ο Επίτροπος Frattini κατά την ομιλία του σε σύσκεψη των κοινών αρχών εποπτείας ότι η Επιτροπή πρέπει να εξετάσει μια εκ των προτέρων εκτίμηση της αναλογικότητας τυχόν μέτρων που θα θεσπιστούν στο μέλλον, εξετάζοντας τις επιπτώσεις της πρότασης για συμπερίληψη της προστασίας των προσωπικών δεδομένων στα θεμελιώδη δικαιώματα.
<P>
Τα κράτη μέλη αξιολογούν τα αντιτρομοκρατικά μέτρα και μέτρα ασφάλειας οι μεν των δε, αλλά δεν έχουν καταφέρει ακόμα ούτε καν να υποχρεώσουν όλα τα κράτη μέλη να εφαρμόσουν την απόφαση πλαίσιο του 2002 για την τρομοκρατία – τον ίδιο ακριβώς νόμο που καθιστά υποχρεωτική την ποινικοποίηση της τρομοκρατίας. Εφόσον τα κράτη μέλη συνεχίζουν να μην εφαρμόζουν τη νομοθεσία τους, θεωρώ πραγματικά απαράδεκτο να συνεχίζουμε να παραβιάζουμε τις προσωπικές ελευθερίες. 
<SPEAKER ID="28" LANGUAGE="NL" NAME="Kathalijne Maria Buitenweg (Verts/ALE )." AFFILIATION="">
<P>
   – Κύριε Πρόεδρε, βρισκόμαστε ενώπιον ενός σοβαρού διλήμματος, μιας κατάστασης που θα μπορούσαμε να πούμε ότι μοιάζει με το περίφημο αυγό του Κολόμβου· πρέπει, άραγε, να ξεκαθαρίσουμε τη δημοκρατία και να δημιουργήσουμε δημοκρατικούς και δικαστικούς ελεγκτικούς μηχανισμούς, ή μήπως θα έπρεπε να δημιουργηθεί πρώτα αποτελεσματικός μηχανισμός λήψης αποφάσεων προκειμένου να υπάρξει μαζική λαϊκή στήριξη για μια ευρωπαϊκή δημοκρατία; Η απάντηση βεβαίως είναι ότι χρειαζόμαστε αμφότερα. Όπως ανέφερε ήδη ο κ. Oreja, η τρομοκρατία και η καταπολέμησή της είναι κατεξοχήν θέματα με διεθνική διάσταση, γι’ αυτό και πρέπει να εργαστούμε από κοινού πιο αποτελεσματικά. Αυτό είναι πιο εύκολο να το λέει κανείς παρά να το κάνει, δεδομένου ότι 25 χώρες έχουν 25 δικαιώματα αρνησικυρίας. Οι αποφάσεις συρρικνώνονται, με αποτέλεσμα αόριστους συμβιβασμούς ή απλώς καμία απολύτως δράση. Κατά τη γνώμη μου, οι χώρες πρέπει πλέον να πάψουν να σκιαμαχούν.
<SPEAKER ID="29" LANGUAGE="" NAME="Κυριάκος Τριανταφυλλίδης (GUE/NGL )." AFFILIATION="">
<SPEAKER ID="30" LANGUAGE="" NAME="Γεώργιος Καρατζαφέρης (IND/DEM )." AFFILIATION="">
<P>
Μήπως λοιπόν και εμείς δεν είμαστε σωστοί; Σήμερα ποιος είναι ο λόγος μας; Δεν είναι μονομερής ο λόγος μας στη Μέση Ανατολή; Τι θα εισπράξουμε; Λέμε, φίλος πλέον ο Καντάφι, ο οποίος έριξε ένα αεροπλάνο της Pan American με δεκάδες νεκρούς, διότι άλλαξε πολιτική, αλλά κυνηγάμε, ταυτόχρονα, τον Κάστρο, ο οποίος δεν έχει ρίξει αεροπλάνα. Λέμε, καλός ο δικτάτορας του Πακιστάν διότι είναι φίλος μας, κακός όμως ο άλλος δικτάτορας και κάνουμε πόλεμο. Πρέπει λοιπόν να δούμε πόσο είμαστε έντιμοι στο θέμα της τρομοκρατίας. Να δούμε τι συμβαίνει. Να έχουμε τα αυτιά μας ανοιχτά, διότι όσο παίρνουμε ασπιρίνες ο πονοκέφαλος θα συνεχίζει να υπάρχει. Πρέπει να δούμε τι είναι αυτό που προκαλεί τον πονοκέφαλο. Πρέπει λοιπόν να ανοίξουμε τα μάτια μας και να μην έχουμε μονομερή πολιτική. Να δώσουμε περισσότερα κίνητρα, περισσότερες ευκαιρίες σ’ αυτούς τους λαούς για να μειώσουμε το φανατισμό, να μειώσουμε την τρομοκρατία. Αυτή είναι η λύση. 
<SPEAKER ID="31" LANGUAGE="NL" NAME="Frank Vanhecke (NI )." AFFILIATION="">
<P>
Γνωρίζουμε πλέον ότι οι επιθέσεις της 11ης Σεπτεμβρίου σχεδιάστηκαν, τουλάχιστον σε έναν βαθμό, στο Αμβούργο. Γνωρίζουμε ότι, μετά τη βομβιστική επίθεση στη Μαδρίτη, τρομοκρατικοί πυρήνες έχουν επισημανθεί σε ολόκληρη την Ευρώπη. Είναι προφανές ότι η τρομοκρατία υπερβαίνει τα εθνικά σύνορα, συνεπώς, το ίδιο πρέπει να συμβεί και με την καταπολέμησή της.
<SPEAKER ID="32" LANGUAGE="" NAME="Παναγιώτης Δημητρίου (PPE-DE )." AFFILIATION="">
<P>
   – Κύριε Πρόεδρε, έχουμε ακούσει πολύ χρήσιμες απόψεις και προτάσεις από τους εισηγητές σήμερα και τους συγχαίρω, όπως επίσης και τον Αντιπρόεδρο Frattini για τις προγραμματικές του θέσεις για την καταπολέμηση της τρομοκρατίας.
<SPEAKER ID="33" LANGUAGE="NL" NAME="Edith Mastenbroek (PSE )." AFFILIATION="">
<P>
   – Κύριε Πρόεδρε, θέλω να ευχαριστήσω όλους τους εισηγητές για το έργο που επιτέλεσαν και το οποίο κατέληξε στις εκθέσεις που συζητάμε σήμερα, οι οποίες επανειλημμένα υπογραμμίζουν το γεγονός ότι η προαγωγή και προώθηση των ανθρωπίνων δικαιωμάτων είναι η πλέον σημαντική και η βέλτιστη στρατηγική για την πρόληψη και την καταπολέμηση της τρομοκρατίας. Ο Επίτροπος Frattini επεσήμανε ότι η αντιτρομοκρατική πολιτική θα πρέπει να οδηγήσει σε ενίσχυση των ανθρωπίνων δικαιωμάτων και συμφωνώ πλήρως με αυτό. Η προαγωγή και προώθηση τόσο σημαντικών αξιών, όπως η δημοκρατία, η ελευθερία, ο πλουραλισμός και η ανθρώπινη αξιοπρέπεια, είναι καίριας σημασίας για την καταπολέμηση της τρομοκρατίας. Είναι αδιαμφισβήτητο ότι, για να γίνει αυτό πραγματικότητα, θα χρειαστεί κατά βάση να αναθεωρήσουμε τεράστια σκέλη της πολιτικής μας, ιδίως της εξωτερικής πολιτικής.
<P>
Καταρχάς, υπάρχει η ιδέα της ποινικοποίησης της τρομοκρατίας ενώπιον του Διεθνούς Ποινικού Δικαστηρίου. Αναρωτιέμαι ποια ειδικά προβλήματα θα επέλυε αυτό. Πρέπει, άραγε, να επιφυλάξουμε στους τρομοκράτες τη μεταχείριση που επιφυλάξαμε σε πρώην δικτάτορες, όπως ο Μιλόσεβιτς; Το ξέρω καλά· ο άνθρωπος που δολοφόνησε τον Theo van Gogh, έναν ευρέως γνωστό σκηνοθέτη και πολυσυζητημένο αρθρογράφο, με μεγάλη επιρροή στην κοινή γνώμη της πατρίδας μου, των Κάτω Χωρών, θα ήθελε πάρα πολύ να χρησιμοποιήσει το βήμα που θα του έδινε μια τέτοια υπόθεση. Συνεπώς, είμαι εντελώς αντίθετη σε αυτή την ιδέα.
<SPEAKER ID="34" LANGUAGE="EN" NAME="Sophia in 't Veld (ALDE )." AFFILIATION="">
<P>
Τρίτον, θέλουμε να μάθουμε περισσότερα σχετικά με το SitCen, το κέντρο επιχειρήσεων. Τι ακριβώς κάνει, με τι είδους πληροφορίες ασχολείται, θα αναφέρεται στο Ευρωπαϊκό Κοινοβούλιο;
<P>
Τέλος, ζητώ από το Ευρωπαϊκό Κοινοβούλιο να δείξει τις πραγματικές προθέσεις του. Μιλήσαμε πολύ σήμερα για την προστασία των προσωπικών δεδομένων και των θεμελιωδών δικαιωμάτων. Καλώ το Κοινοβούλιο να εγκρίνει όχι μόνο όλες τις εκθέσεις για τα αντιτρομοκρατικά μέτρα αλλά και την έκθεση Moraes για τις πολιτικές εξάλειψης των διακρίσεων και τα δικαιώματα των μειονοτήτων, διότι τα θεμελιώδη δικαιώματα ισχύουν για όλους τους πολίτες. 
<SPEAKER ID="35" LANGUAGE="FR" NAME="Hélène Flautre (Verts/ALE )." AFFILIATION="">
<P>
Ο κ. Van Hecke προτείνει έναν απλό ορισμό: τρομοκράτης ίσον μουσουλμάνος. Ο κ. Πούτιν έχει έναν άλλο: τρομοκράτης ίσον Τσετσένος. Οι Κινέζοι έχουν άλλους ορισμούς. Φρονώ ότι με αυτή την τόσο εκτεταμένη, καταχρηστική και αυθαίρετη χρήση της έννοιας της τρομοκρατίας, ζημιώνεται η δυνατότητα αποτελεσματικής δράσης που έχουμε στο πλαίσιο της καταπολέμησης της τρομοκρατίας. Εκτιμώ συνεπώς ότι οφείλουμε, ως Ευρωπαϊκή Ένωση, να καταβάλουμε μια πολύ σοβαρή προσπάθεια, και πολύ γρήγορα μάλιστα –με την ευκαιρία της επόμενης Γενικής Συνέλευσης του ΟΗΕ, για παράδειγμα– προκειμένου να διαμορφωθεί ο εν λόγω, τόσο απαραίτητος, ορισμός της τρομοκρατίας, ο οποίος θα συμβάλει επίσης στην ουσιαστική συνεργασία μεταξύ των κρατών, σε ευρωπαϊκή και διεθνή κλίμακα. 
<SPEAKER ID="36" LANGUAGE="DE" NAME="Sylvia-Yvonne Kaufmann (GUE/NGL )." AFFILIATION="">
<SPEAKER ID="37" LANGUAGE="PT" NAME="Carlos Coelho (PPE-DE )." AFFILIATION="">
<P>
   – Κύριε Πρόεδρε, κύριε Frattini, κυρίες και κύριοι, η τρομοκρατία δεν είναι καινούργιο φαινόμενο, τα τραγικά όμως γεγονότα των πρόσφατων ετών κατέδειξαν την καταστρεπτική της δύναμη. Η καταπολέμηση της τρομοκρατίας είναι μια από τις μεγαλύτερες προκλήσεις, που αντιμετωπίζουμε στον 21ο αιώνα.
<P>
Τα τραγικά γεγονότα της 11ης Μαρτίου στη Μαδρίτη οδήγησαν την Ευρωπαϊκή Ένωση να αναρωτηθεί για την αποτελεσματικότητα των μέσων και των πολιτικών της και κατέδειξαν την αδήριτη ανάγκη για μια νέα, δυναμική, συστηματική και αποτελεσματική προσέγγιση. Σε αυτό το πλαίσιο, δημιουργήθηκε η θέση του συντονιστή της ΕΕ για την καταπολέμηση της τρομοκρατίας, και θέλω να απευθύνω χαιρετισμό στον κ. De Vries, που είναι σήμερα παρών.
<P>
Την ίδια στιγμή, πρέπει να συνεργαστούν στενότερα οι δημόσιοι και οι ιδιωτικοί θεσμοί, ιδίως στον τραπεζικό τομέα. Τρίτον, πρέπει να υπάρξει αυξημένη ικανότητα όσον αφορά την πληροφόρηση, περιλαμβανομένης της ουσιώδους βελτίωσης στην ανταλλαγή πληροφοριών με τη Europol, την πρόληψη και διαχείριση των συνεπειών, και την προστασία των καίριων υποδομών στην καταπολέμηση της τρομοκρατίας, πράγμα που συνεπάγεται θέσπιση αυστηρότερων κανόνων ασφαλείας και μεγαλύτερη αλληλεγγύη προς κάθε κράτος μέλος που πέφτει θύμα τρομοκρατικής επίθεσης.
<SPEAKER ID="38" LANGUAGE="" NAME="" AFFILIATION="Αντιπροέδρου">
<SPEAKER ID="39" LANGUAGE="PL" NAME="Genowefa Grabowska (PSE )." AFFILIATION="">
<P>
Ένα από τα βασικά καθήκοντα της Ευρωπαϊκής Ένωσης, το οποίο κατοχυρώνεται στο άρθρο 29 της Συνθήκης του Μάαστριχτ, είναι να παρέχει στους πολίτες της υψηλό επίπεδο ασφάλειας. Εκείνο που πρέπει να αναρωτηθούμε είναι κατά πόσον το επιτυγχάνει αυτό και κατά πόσον οι πολίτες μας αισθάνονται ασφαλείς. Η πιθανότερη απάντηση στο δεύτερο ερώτημα είναι ότι οι πολίτες μας δεν αισθάνονται πάντα ασφαλείς, διότι όλοι μας έχουμε επίγνωση του τι συνέβη στις 11 Μαρτίου στη Μαδρίτη, καθώς και πολλών παρόμοιων συμβάντων.
<P>
Οι εγκληματίες εκμεταλλεύονται τα οφέλη της ολοκλήρωσης μετακινούμενοι ελεύθερα εντός της ΕΕ, όπου δεν υπάρχουν εσωτερικά σύνορα. Συχνά διαφεύγουν ατιμωρητί, δεδομένου ότι η ΕΕ έχει 25 διαφορετικά νομικά και ποινικά συστήματα. Προκειμένου να μην συμβεί αυτό, η ΕΕ πρέπει να αναπτύξει νέα και πιο αποτελεσματικά μέσα. Η δέσμη αντιτρομοκρατικών μέτρων για την οποία συζητάμε σήμερα στοχεύει να μας βοηθήσει να πετύχουμε αυτόν ακριβώς τον στόχο. Χαίρομαι που βλέπω ότι, εκτός από τις αντιτρομοκρατικές προτάσεις, με τη δέσμη ζητείται επιτακτικά η προστασία των ανθρωπίνων δικαιωμάτων. Εξετάζονται όλα τα προηγούμενα ρυθμιστικά πλαίσια και μέτρα, από το TREVI το 1975 έως το πρόγραμμα της Χάγης, περνώντας από τη Βιέννη, το Τάμπερε και το σχέδιο δράσης, το οποίο εγκρίθηκε μετά την 11η Σεπτεμβρίου 2001. Αυτά τα μέτρα κατέληξαν στη θέσπιση του ευρωπαϊκού εντάλματος σύλληψης, στη θέσπιση του Eurojust και στον ορισμό συντονιστή της ΕΕ για την αντιτρομοκρατία.
<P>
Ωστόσο, αν θέλουμε να επιτύχουμε αποτελέσματα, η ΕΕ πρέπει να κάνει περισσότερα από το να προβαίνει απλώς σε συνεχείς και συστηματικές βελτιώσεις των μέσων που χρησιμοποιεί στην καταπολέμηση της τρομοκρατίας. Απαιτούνται νέα μέτρα που περιλαμβάνουν τη στενότερη συνεργασία προκειμένου να εξευρεθεί λύση στη λεγόμενη μεγα-τρομοκρατία, ή, με άλλα λόγια, στην τρομοκρατία που τελείται με τη χρήση όπλων μαζικής καταστροφής. Πρέπει να κινηθούμε ταχύτερα από τους τρομοκράτες και να προβλέψουμε τις ενέργειές τους, αντί να περιμένουμε να γίνονται επιθέσεις και μετά να αντιμετωπίζουμε τις συνέπειές τους. Πρέπει να αναλάβουμε ταχύτερη και αποτελεσματικότερη δράση, και οι τρομοκράτες πρέπει να έχουν επίγνωση αυτού του πράγματος και των συνεπειών του. Απαιτείται στενότερη συνεργασία σε διεθνές επίπεδο, καθώς και εφαρμογή των διατάξεων του άρθρου 43 του Ευρωπαϊκού Συντάγματος, με άλλα λόγια, της ρήτρας αλληλεγγύης, που είναι τόσο σημαντική για μας.
<SPEAKER ID="40" LANGUAGE="FI" NAME="Anneli Jäätteenmäki (ALDE )." AFFILIATION="">
<SPEAKER ID="41" LANGUAGE="" NAME="Αθανάσιος Παφίλης (GUE/NGL )." AFFILIATION="(Ο Πρόεδρος διακόπτει τον ομιλητή)">
<P>
Δεύτερον, υιοθετώντας και τον προληπτικό πόλεμο κατά της τρομοκρατίας, να προετοιμάσουν τους λαούς για να αποδεχθούν νέες επεμβάσεις και πολέμους. Είναι χαρακτηριστικό ότι σε καμία έκθεση δεν καταγγέλλεται –το αντίθετο, αθωώνεται– η κρατική τρομοκρατική δράση των Ηνωμένων Πολιτειών και άλλων χωρών στο Αφγανιστάν, στο Ιράκ, η τρομοκρατία του Ισραήλ στην Παλαιστίνη κλπ. Αλήθεια, σας ρωτάμε, η σφαγή 100 000 αμάχων στη Φαλούτζα σε μια βδομάδα από τα αμερικανικά στρατεύματα είναι τρομοκρατία ή δεν είναι;
<P>
Τέλος, η απόφαση του Συμβουλίου τον περασμένο Νοέμβριο και η έκθεση Oreja εισάγουν τη θέση ότι ριζοσπαστικά κινήματα ή ακραίες ιδεολογίες αποτελούν πηγή τρομοκρατίας και αυτό σημαίνει ότι κοινωνικά κινήματα και αγώνες των λαών χαρακτηρίζονται ως τρομοκρατικά. Αυτό που εμείς επισημαίνουμε είναι ότι τρέμετε τους ανερχόμενους αγώνες των λαών που φάνηκαν...
<SPEAKER ID="42" LANGUAGE="" NAME="Ιωάννης Βαρβιτσιώτης (PPE-DE )." AFFILIATION="">
<P>
Οι εκθέσεις όλων των συναδέλφων εισηγητών, μέσα από διαφορετικές οπτικές γωνίες, συγκλίνουν σε κοινές διαπιστώσεις με τις οποίες συμφωνώ απόλυτα. Πιστεύω όμως ότι η ύπαρξη πολλών κειμένων, όχι μόνον αυτών των οκτώ εκθέσεων που συζητούνται σήμερα, αλλά και όλων των άλλων που κατά καιρούς έχουν υιοθετηθεί, δημιουργεί τον κίνδυνο σύγχυσης και αναποτελεσματικότητας. Θα ήθελα να προτείνω στον παριστάμενο Επίτροπο κ. Frattini, οι αρμόδιες υπηρεσίες της Επιτροπής να προχωρήσουν στην κωδικοποίηση όλων των σχετικών κειμένων. Είμαι βέβαιος ότι μια τέτοια πράξη θα οδηγούσε και στην απλοποίηση αλλά και στη συστηματοποίηση και στη συνοχή των κειμένων. Διότι αλλιώς υπάρχει σύγχυση και η σύγχυση πρέπει να αποφεύγεται. Η σύγχυση δεν δημιουργεί προϋποθέσεις σωστής αντιμετώπισης της τρομοκρατίας. 
<SPEAKER ID="43" LANGUAGE="DE" NAME="Erika Mann (PSE )." AFFILIATION="Atlantic Storm">
<P>
   – Κύριε Πρόεδρε, Επίτροπε Frattini, κυρίες και κύριοι, θέλω πραγματικά να αναφερθώ σε ένα μόνο σημείο που σχετίζεται με τη δήλωση που κάνατε τελειώνοντας την ομιλία σας, κύριε Επίτροπε, συγκεκριμένα ότι σκοπεύετε να διεξαγάγετε σύντομα δύο ασκήσεις. Θα ήθελα να σας ζητήσω να ενημερώσετε το Κοινοβούλιο έγκαιρα γι’ αυτό, διότι είναι πολύ σημαντικό να συνεργαστούμε.
<P>
Είχα συμμετάσχει μαζί με τον συνάδελφο Jerzy Buzek σε μια τέτοια άσκηση στην Ουάσιγκτον στις 14 Ιανουαρίου. Ήταν η άσκηση , η οποία αφορούσε τη βιοτρομοκρατία. Αυτό το συζητήσαμε στη συνέχεια στις 25 Απριλίου στις Βρυξέλλες στο πλαίσιο της . Επισημάναμε τρία κύρια σημεία τα οποία πρέπει οπωσδήποτε να συζητήσουμε εκτενέστερα.
<SPEAKER ID="44" LANGUAGE="EN" NAME="Alexander Stubb (PPE-DE )." AFFILIATION="">
<P>
   – Κύριε Πρόεδρε, θα ήθελα να ξεκινήσω με ένα προσωπικό σχόλιο το οποίο απευθύνω στον Επίτροπο Frattini. Θα ήθελα να τον ευχαριστήσω για το έργο του, ως υπουργός Εξωτερικών της Ιταλίας, στη ΔΔ για το Σύνταγμα κατά το δεύτερο εξάμηνο του 2003. Τότε, ήμουν δημόσιος υπάλληλος, στέλεχος της φινλανδικής αντιπροσωπείας. Έκανε εξαιρετική δουλειά, ειδικά στην κοινοτικοποίηση του τομέα δικαιοσύνης και εσωτερικών υποθέσεων, και για τον λόγο αυτόν ελπίζω να επικυρώσουμε αυτό το Σύνταγμα.
<P>
Η πέμπτη και τελευταία παρατήρησή μου αφορά το Σύνταγμα. Το άρθρο 43 του Συντάγματος αποτελεί βασικό άρθρο. Είναι αυτό που αναφέρεται στην αλληλεγγύη. Αν ένα κράτος μέλος υποστεί τρομοκρατική επίθεση, όλα τα υπόλοιπα κράτη μέλη οφείλουν να βοηθήσουν. Αυτή η ρήτρα αλληλεγγύης, μολονότι δεν έχει εφαρμοστεί ακόμα, ήταν πολύ αποτελεσματική στις επιθέσεις της Μαδρίτης. Θα ήθελα πραγματικά τα κράτη μέλη και η Επιτροπή να εμμείνουν σε αυτή την αρχή. 
<SPEAKER ID="45" LANGUAGE="PL" NAME="Marek Maciej Siwiec (PSE )." AFFILIATION="">
<P>
   – Θέλω να θέσω τις παρατηρήσεις μου υπόψη του Επιτρόπου Frattini, ο οποίος έκανε μια πολύ καλή εισαγωγή σε αυτή τη συζήτηση. Η προσέγγισή του στο θέμα είναι απολύτως ορθή, αλλά έχει μια μοιραία παράλειψη. Αναφέρομαι στο γεγονός ότι οι προετοιμασίες που περιέγραψε αφορούν έναν πόλεμο που ήδη διεξήχθη. Εκείνο που πρωτίστως χρειάζεται στον πόλεμο κατά της τρομοκρατίας είναι η φαντασία, και μάλιστα τεράστια φαντασία, διότι οι τρομοκράτες διαθέτουν φαντασία και με το παραπάνω. Θέλω να επισημάνω στον κ. Επίτροπο ορισμένα σημεία για το πώς να επιδείξουμε μεγαλύτερη φαντασία.
<SPEAKER ID="46" LANGUAGE="EN" NAME="Timothy Kirkhope (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, η τρομοκρατία μας απειλεί όλους. Το Ηνωμένο Βασίλειο αντιμετώπιζε την ιρλανδική ρεπουμπλικανική τρομοκρατία των Sinn Féin/IRA επί τρεις και πλέον δεκαετίες και, όπως λένε οι ίδιοι, δεν έχουν εξαφανιστεί ακόμα.
<P>
Πρέπει να είμαστε ακλόνητοι μπροστά στην τρομοκρατία. Η αδυναμία και η υπεκφυγή απλώς ενισχύουν εκείνους που προσπαθούν να υπονομεύσουν τη δημοκρατία. Χρειαζόμαστε, όμως, και σαφήνεια στην κατανόηση της απειλής που αντιμετωπίζουμε και τα καλύτερα μέτρα για την καταπολέμηση αυτής της απειλής. Για τον λόγο αυτόν, χαιρετίζουμε τις προτάσεις για βελτίωση της ανταλλαγής πληροφοριών μεταξύ των αρμοδίων αρχών, οι οποίες προβλέπονται στην έκθεση του κ. Duquesne.
<P>
Όπως είδαμε, η διμερής συνεργασία των κρατών μελών, όταν δεν στραγγαλίζεται από υπερβολικά επαχθείς θεσμικούς περιορισμούς, υπήρξε αποτελεσματική. Οι κοινές ομάδες έρευνας, για τις οποίες είχα την τιμή να είμαι εισηγητής στο προηγούμενο Κοινοβούλιο, εργάζονται καλά σε αυτόν τον τομέα, όπως αναφέρεται στην έκθεση της κ. Díez González. Τόσο ευέλικτες, στοχοθετημένες, μετρημένες και ορθές αντιδράσεις αποτελούν καλά παραδείγματα όσων μπορούν να επιτευχθούν. Χρειάζεται, ωστόσο, και να γνωρίζουμε τη φύση της απειλής που αντιμετωπίζουμε. Ο IRA είναι διαφορετικός από την ETA, η οποία είναι διαφορετική από την Αλ Κάιντα, αλλά όλες είναι κακές και πρέπει να αντιμετωπιστούν και να εξαλειφθούν. Η ασάφεια δεν βοηθά κανέναν και δεν καταλαβαίνω γιατί κάποιοι στο Κοινοβούλιο δεν θέλουν να χρησιμοποιούν τον όρο «ακραίες ισλαμικές οργανώσεις» για να περιγράψουν την Αλ Κάιντα και τους ομοίους της.
<P>
Επίσης χαιρετίζουμε την έκκληση, στην έκθεση Borghezio, για εξέταση του θέματος αυτών των φιλανθρωπικών οργανώσεων που δεν είναι τίποτε άλλο παρά βιτρίνες για τη συγκέντρωση πόρων για την τρομοκρατία. Είναι λυπηρό το γεγονός ότι το Συμβούλιο δεν θεώρησε πρέπον να χαρακτηρίσει τη Χεζμπολάχ τρομοκρατική οργάνωση.
<SPEAKER ID="47" LANGUAGE="" NAME="Νικόλαος Σηφουνάκης (PSE )." AFFILIATION="">
<P>
Από ένα περιθωριακό φαινόμενο στη δεκαετία του 70, αυτοπεριοριζόμενο ως επί το πλείστον στα πλαίσια ενός κράτους και με συγκεκριμένους στόχους, δυστυχώς αναπτύχθηκε τα τελευταία χρόνια με πολύνεκρες επιθέσεις, κάνοντας χρήση εξελιγμένων τεχνολογικών μέσων.
<P>
Η συζήτηση και ψήφιση σήμερα στο Ευρωπαϊκό Κοινοβούλιο των 8 εκθέσεων οι οποίες αποσκοπούν στην καταπολέμησή της, είναι κάτι σημαντικό. Γνωρίζουμε ωστόσο όλοι ότι δεν αρκούν αυτά. Δεν είμαστε σε θέση με τέτοια μέτρα να εξαφανίσουμε την τρομοκρατία. Η οριστική λύση της μάστιγας αυτής πρέπει να αναζητηθεί πέρα από τη συντονισμένη κοινοτική προληπτική και κατασταλτική δράση. Η λύση βρίσκεται στην επίτευξη συνθηκών παγκόσμιας ειρήνης, ισότητας και ευημερίας. 
<SPEAKER ID="48" LANGUAGE="SV" NAME="Charlotte Cederschiöld (PPE-DE )." AFFILIATION="">
<P>
   – Κύριε Πρόεδρε, κύριε Frattini και κύριε de Vries, θέλω καταρχάς να συγχαρώ τους εισηγητές για τις βελτιώσεις τους όσον αφορά τις προτάσεις του Συμβουλίου για την αντιτρομοκρατία, οι οποίες όντως στοχεύουν στην αποτελεσματικότερη καταπολέμηση της τρομοκρατίας με διαφόρους άριστους τρόπους. Ωστόσο, πρέπει να διατηρηθεί η ισορροπία μεταξύ ελευθεριών και δικαιωμάτων και να βελτιωθεί το δημοκρατικό ευρωπαϊκό μας σύστημα.
<P>
Το θέμα της φύλαξης δεδομένων καταδεικνύει με τον καλύτερο τρόπο ότι το σύστημα των πυλώνων έχει εξαντλήσει τη δυναμική του. Χρειαζόμαστε μια νέα Συνθήκη, με την οποία να προστατεύεται η ιδιωτική ζωή και να απαγορεύονται τα δυσανάλογα μέτρα και τέλη. Η προστασία των δεδομένων απαιτείται σε κάθε νομοθεσία και όχι μόνο σε ένα σκέλος της. Η κ. Niebler προσέφερε μια εποικοδομητική εξήγηση για την κριτική που ασκεί το Ευρωπαϊκό Κοινοβούλιο στον συγκεκριμένο τομέα και συμφωνώ με τα όσα είπε. Δεν είδαμε καμιά απόδειξη για την ανάγκη των προτεινόμενων μέτρων στον τομέα της φύλαξης δεδομένων.
<SPEAKER ID="49" LANGUAGE="EN" NAME="Proinsias De Rossa (PSE )." AFFILIATION="">
<P>
   – Κύριε Πρόεδρε, πρόσεξα πως ούτε ο κ. Kirkhope, αλλά ούτε και ο κ. Allister, δεν περιέγραψαν τον IRA ως φονταμενταλιστική ρωμαιοκαθολική οργάνωση, και ορθώς δεν το έπραξαν. Θεωρώ ότι θα ήταν σοβαρό σφάλμα αν αρχίζαμε να χαρακτηρίζουμε εδώ τις οργανώσεις με βάση τη μια ή την άλλη θρησκεία. Αυτό που όλες έχουν κοινό είναι η επιθυμία να επιτύχουν πολιτικούς στόχους μέσω αντιδημοκρατικών προσπαθειών. Αυτός είναι, κατά την άποψή μου, ο βασικός ορισμός της τρομοκρατίας: η χρήση βίας με αντιδημοκρατικό τρόπο για την επίτευξη ενός πολιτικού στόχου.
<P>
Θα ήθελα να υπενθυμίσω στον κ. Kirkhope και σε άλλους ότι η εμπειρία στη Βόρεια Ιρλανδία και αλλού έδειξε ότι με τον χαρακτηρισμό τμημάτων της κοινωνίας στην πραγματικότητα αυξάνετε την αποξένωση και οδηγείτε στη στρατολόγηση στις τρομοκρατικές οργανώσεις.
<P>
Η τελευταία παρατήρησή μου αφορά τη βιοτρομοκρατία. Θα ήθελα να ζητήσω από εκείνους που προσπαθούν να οξύνουν τους φόβους σχετικά με τη βιοτρομοκρατία να αναγνωρίσουν την πραγματικότητα της τρομοκρατίας. Τα όπλα που προτιμά η τρομοκρατία είναι λίγο semtex σε μια βαλίτσα, ένα αυτοκίνητο, ημιαυτόματες καραμπίνες και περίστροφα –δείτε την εμπειρία της τρομοκρατίας οπουδήποτε στον κόσμο– αυτά είναι τα όπλα που χρησιμοποιούνται. Το αέριο σαρίν δεν είναι αυτό που θα προκαλέσει τον θεαματικό θάνατο και την καταστροφή που χρειάζονται οι τρομοκράτες για να γίνουν πρώτο θέμα στις ειδήσεις των 8. 
<SPEAKER ID="50" LANGUAGE="EN" NAME="Piia-Noora Kauppi (PPE-DE )." AFFILIATION="">
<P>
   – Κύριε Πρόεδρε, θέλω να εκφράσω την ενθουσιώδη υποστήρίξη μου στην έκθεση του κ. Alvaro. Θα ήταν επιπολαιότητα αν το προτεινόμενο καθεστώς φύλαξης δεδομένων υιοθετείτο στην τρέχουσα μορφή του.
<P>
Ανεξάρτητα από το αν καταγράφονται αυτές οι συναλλαγές και οι επικοινωνίες, ο πραγματικός εγκληματίας, εκείνος που είναι αποφασισμένος να αποφύγει τον εύκολο εντοπισμό, θα ξέρει πώς να καλύψει τα ίχνη του. Σε κάθε περίπτωση, ενόψει του όγκου των δεδομένων που πρέπει να αποθηκευτούν, ειδικά των δεδομένων του Διαδικτύου, είναι απίθανο να διεξαχθεί ολοκληρωμένη ανάλυση των δεδομένων εγκαίρως ώστε αυτά να αξιοποιηθούν. Είδαμε σαφείς ενδείξεις για το γεγονός ότι οι υπηρεσίες ασφάλειας των ΗΠΑ έχασαν σημαντικές ενδείξεις που θα οδηγούσαν στις επιθέσεις της 11ης Σεπτεμβρίου όχι λόγω της έλλειψης δεδομένων, αλλά μάλλον διότι δεν είχαν το ανθρώπινο δυναμικό για να μεταγράψει, να μεταφράσει και να αναλύσει το υλικό. Κάποιοι ανέφεραν ότι το κόστος της φύλαξης δεδομένων πρέπει να βαρύνει τις κυβερνήσεις και όχι τις εταιρείες. Είτε με τον ένα είτε με τον άλλο τρόπο, πρόκειται για σπατάλη χρημάτων.
<P>
Καλώ τους συναδέλφους μου να ακολουθήσουν τον κ. Alvaro και να φέρουν εις πέρας με αμεσότητα και πληρότητα αυτή την πρόταση. Αλλού, οι προτάσεις για την τρομοκρατία είναι ευθυγραμμισμένες με την αναλογικότητα, αλλά όχι στην έκθεση του κ. Alvaro. 
<SPEAKER ID="51" LANGUAGE="FI" NAME="Lasse Lehtinen (PSE )." AFFILIATION="">
<P>
Το παραδοσιακό έργο της αστυνομίας εξακολουθεί να παρουσιάζει ελλείψεις σε ευρωπαϊκό επίπεδο. Η Europol δεν έχει γίνει αρχή που να επιχειρεί σε ολόκληρη την επικράτεια των κρατών μελών, όπως υπονοεί η ονομασία της. Παραμένει μια υπηρεσία χωρίς ιδίους πόρους ή ουσιαστική αρμοδιότητα. Οι εθνικές αστυνομικές αρχές αποκρύπτουν πληροφορίες από τις αρχές άλλων χωρών με αποτέλεσμα να μην υπάρχει πραγματική εμπιστοσύνη μεταξύ των κρατών μελών.
<SPEAKER ID="52" LANGUAGE="EN" NAME="John Bowis (PPE-DE )." AFFILIATION="">
<P>
Το 2004, οι Ηνωμένες Πολιτείες και η Ευρωπαϊκή Ένωση συμφώνησαν να προχωρήσουν σε κοινά εποικοδομητικά μέτρα για τη βελτίωση των ικανοτήτων μας έναντι αυτής της απειλής. Οι Αμερικανοί έκαναν την αρχή με το Project BioShield και θέλουμε να μάθουμε τι κάνει η Ευρωπαϊκή Ένωση.
<P>
Τον Φεβρουάριο, η Παγκόσμια Διάσκεψη για την Ασφάλεια δήλωσε ότι η Ευρώπη ήταν θλιβερά ανέτοιμη για τρομοκρατικές επιθέσεις. Το 2001, η Ευρώπη ξεκίνησε να λαμβάνει μέτρα για να διασφαλίσει την ετοιμότητά της. Οι στόχοι της ήταν να δημιουργήσει έναν μηχανισμό για ανταλλαγή πληροφοριών, να αναπτύξει ένα ευρωπαϊκό σύστημα για την ανίχνευση, την αναγνώριση και τη διάγνωση χημικών μέσων, να συγκεντρώσει ένα απόθεμα φαρμάκων και εμβολίων, να δημιουργήσει μια βάση δεδομένων εμπειρογνωμόνων στον τομέα της υγειονομικής περίθαλψης και να παράσχει καθοδήγηση στις υγειονομικές αρχές σχετικά με τον τρόπο ανταπόκρισης και τον τρόπο σύνδεσης με διεθνή όργανα. Μέχρι στιγμής, όμως, τα πράγματα δεν εξελίσσονται πολύ καλά, διότι, όσον αφορά την επιτήρηση, έχουμε αναπτύξει ένα σύστημα έγκαιρης προειδοποίησης για την ανίχνευση αερομεταφερόμενων χημικών μέσων, αλλά η χρησιμότητά του είναι περιορισμένη, καθώς λειτουργεί μόνο για ορισμένες ουσίες και δεν προστατεύει από τη μόλυνση του νερού ή των τροφίμων. Δεν διαθέτουμε ευρωπαϊκά αποθέματα εμβολίων, ενώ στις περισσότερες χώρες οι νόμοι μας περί καραντίνας είναι απαρχαιωμένοι.
<SPEAKER ID="53" LANGUAGE="PT" NAME="Luís Queiró (PPE-DE )." AFFILIATION="">
<P>
Υπάρχει μια απειλή για την κοινωνία μας, για τον τρόπο ζωής μας, για την ελευθερία μας, και ο μόνος τρόπος να πολεμήσουμε αυτή την απειλή είναι να υπάρξει πλήρης συνεργασία τόσο σε ευρωπαϊκό όσο και σε διεθνές επίπεδο, και να έχουμε μια συνεκτική πολιτική αντί μιας απλής λίστας πρωτοβουλιών, όπως πολύ ορθώς επεσήμαναν τόσο ο κ. Επίτροπος όσο και ο κ. Oreja. Από την άλλη μεριά, όσοι ευνοούν μια στρατηγική στο πλαίσιο της οποίας παριστάνουμε ότι δεν είμαστε στόχοι, κοροϊδεύουν τον εαυτό τους, και το λέω αυτό για δύο λόγους.
<P>
Επιπλέον, η Επιτροπή έχει εκφράσει αυτές τις ανησυχίες. Δεν πρέπει να λησμονούμε, πάντως, ότι η ΕΕ έχει αναλάβει δεσμεύσεις και πλέον ήλθε η στιγμή να περάσουμε από τα σχέδια στη δράση, και στο πλαίσιο των διεθνών μας υποχρεώσεων, ιδίως εκείνων που έχουν αναλάβει οι Ηνωμένες Πολιτείες για την καταπολέμηση της βιοτρομοκρατίας, οι οποίες αναπτύσσονται στην αντίπερα όχθη του Ατλαντικού με τη μορφή του Project BioShield.
<SPEAKER ID="54" LANGUAGE="EN" NAME="Geoffrey Van Orden (PPE-DE )." AFFILIATION="">
<P>
Οι ίδιες οι κυβερνήσεις μας στέλνουν αμφιλεγόμενα μηνύματα όταν κάνουν συμφωνίες και συμβιβασμούς με τους τρομοκράτες και θυσιάζουν ακόμα και την υπόληψη των δυνάμεων ασφαλείας μας και των μεμονωμένων αξιωματούχων προκειμένου να αποκτήσουν την εύνοια οργανώσεων, όπως ο προσωρινός IRA στο Ηνωμένο Βασίλειο.
<P>
Οι αποκαλούμενοι «Τίγρεις Ταμίλ» εξακολουθούν να συγκεντρώνουν πόρους για τις δραστηριότητές τους στο Ηνωμένο Βασίλειο και σε άλλες ευρωπαϊκές χώρες. Η Χεζμπολάχ, μια τρομοκρατική ομάδα η οποία εκτιμάται ότι συμμετείχε στο 80% των τρομοκρατικών επιθέσεων κατά του Ισραήλ, εξακολουθεί να μην αναφέρεται στον κατάλογο των απαγορευμένων οργανώσεων της ΕΕ.
<P>
Στο Ηνωμένο Βασίλειο έχουμε άκρως επαγγελματικές και έμπειρες υπηρεσίες ασφαλείας, αλλά οι προσπάθειές τους υπονομεύονται από την αδυναμία της κυβέρνησης να λάβει τα πιο στοιχειώδη μέτρα. Σε μια έκθεση τον προηγούμενο μήνα για τη λειτουργία της αντιτρομοκρατικής νομοθεσίας στο Ηνωμένο Βασίλειο, ο Λόρδος Carlisle δήλωσε ότι σε ορισμένους λιμένες δεν υπήρχε καμία αποτελεσματική ασφάλεια όσον αφορά τους εισερχομένους.
<SPEAKER ID="55" LANGUAGE="DE" NAME="Herbert Reul (PPE-DE )." AFFILIATION="">
<P>
Ίσως οι επτά διαφορετικές εκθέσεις και το πλήθος των προτύπων να αποτελούν επίσης ένδειξη για το ότι πρέπει να εστιαστούμε στα ουσιώδη, αν θέλουμε να καταλάβουν οι πολίτες την ανάγκη κοινής δράσης και να συναινέσουν στο να ακολουθήσουμε αυτόν τον δρόμο. Το θέμα δεν είναι να εκπονούμε εσαεί νέες προτάσεις και προγράμματα –ξυπνώντας έτσι και ελπίδες στον πληθυσμό– αλλά να διασφαλίσουμε ότι οι πολίτες θα αντιληφθούν ότι όσα κάνουμε για την καταπολέμηση της τρομοκρατίας αποδίδουν, ότι ο Ευρωπαίος συντονιστής κατά της τρομοκρατίας δεν είναι μόνο μια δημόσια αρχή, αλλά εργάζεται επίσης με επιτυχία μαζί με την Επιτροπή για την επίτευξη μεγαλύτερης αποτελεσματικότητας, ότι η Europol και η Eurojust γίνονται αποτελεσματικά μέσα και ότι διεξάγεται δημοκρατικός έλεγχος.
<SPEAKER ID="56" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
Ακόμη αισθανόμαστε τις επιπτώσεις που είχαν τα γεγονότα της 11ης Σεπτεμβρίου 2001 και η τρομοκρατική επίθεση της 11ης Μαρτίου 2004 στη Μαδρίτη. Αυτές οι δειλές επιθέσεις μας άγγιξαν όλους, τους ευρωπαίους πολίτες αλλά και τους πολίτες όλου του κόσμου. Ήταν επιθέσεις κατά της δημοκρατίας, κατά των αξιών που υπερασπιζόμαστε, και για τούτο η καταπολέμηση της τρομοκρατίας πρέπει να είναι ένας πόλεμος δίχως έλεος, αλλά και ένας πόλεμος υπέρ της δημοκρατίας. Δεν μπορούμε να υπερασπιζόμαστε τη δημοκρατία θέτοντάς την σε κίνδυνο. Πολλοί ομιλητές σήμερα το πρωί ζήτησαν την αποτελεσματικότερη και αποφασιστικότερη καταπολέμηση της τρομοκρατίας και των τρομοκρατικών δικτύων, τονίζοντας ταυτόχρονα ότι αυτή η καταπολέμηση δεν πρέπει να απειλήσει τα δημοκρατικά μας δικαιώματα και τις πολιτικές μας ελευθερίες. Είμαστε υποχρεωμένοι να διατηρούμε διαρκώς αυτή την ισορροπία: πρέπει να προφυλάξουμε τα δικαιώματα και τις ελευθερίες μας όντας ταυτόχρονα αμείλικτοι απέναντι σε όλους εκείνους που θέλουν να θέσουν σε κίνδυνο αυτά τα δικαιώματα και αυτές τις ελευθερίες.
<P>
Άκουσα επίσης επικρίσεις εις βάρος της Ευρωπαϊκής Ένωσης όσον αφορά τον συντονισμό και την ανταλλαγή πληροφοριών. Μετά τις επιθέσεις που σημειώθηκαν, ιδίως δε μετά την τρομοκρατική επίθεση στη Μαδρίτη, ο συντονισμός βελτιώθηκε σημαντικά, κυρίως χάρη στον κ. de Vries, στον οποίο είχε ανατεθεί η ειδική αποστολή του συντονισμού όλων των δραστηριοτήτων της Ευρωπαϊκής Ένωσης και των κρατών μελών της στον τομέα της καταπολέμησης της τρομοκρατίας. Θέλω δε να τον ευχαριστήσω για το έργο του και για την αφοσίωσή του στην προσπάθεια αυτή.
<P>
Θα ήθελα να επωφεληθώ της ευκαιρίας για να απαντήσω στην ερώτηση του κ. Florenz, ο οποίος αναφέρθηκε ακριβώς στο θέμα της απειλής της βιοτρομοκρατίας και της πυρηνικής τρομοκρατίας. Είναι σαφές ότι αυτός ο τύπος τρομοκρατίας, που περιλαμβάνει τη χημική, βιολογική, ραδιολογική και πυρηνική τρομοκρατία, συνιστά σοβαρή απειλή για τη διεθνή ειρήνη και ασφάλεια. Γνωρίζουμε ότι τα τρομοκρατικά δίκτυα επιδεικνύουν επίμονο ενδιαφέρον για αυτές τις ουσίες και αυτά τα όπλα και ότι, εάν κατορθώσουν να προμηθευτούν τέτοια όπλα μαζικής καταστροφής, θα είναι σε θέση να προβούν σε τρομοκρατικές επιθέσεις τεράστιας κλίμακας και να υπονομεύσουν τις δημοκρατικές βάσεις των κοινωνιών μας.
<P>
Για τούτο και πρέπει η Ευρωπαϊκή Ένωση να δώσει ιδιαίτερη προσοχή σε αυτή την απειλή της βιολογικής, πυρηνικής και χημικής τρομοκρατίας. Κάνατε μια σύγκριση με την αμερικανική νομοθεσία στο συγκεκριμένο θέμα. Είναι βέβαιο ότι η Ευρώπη μπορεί να διδαχθεί πολλά από τις Ηνωμένες Πολιτείες, ιδίως όσον αφορά τη σύσταση ειδικών ομάδων, τη δημιουργία αποθεμάτων εμβολίων, την εκπόνηση ερευνητικών έργων και έργων ανάπτυξης σχετικά με τις ιατρικές παρενέργειες κτλ. Τα κράτη μέλη έχουν ήδη αναλάβει παρόμοιες πρωτοβουλίες. Από την πλευρά τους, τα θεσμικά όργανα της Ένωσης έχουν επίσης ασχοληθεί με τέτοιου τύπου δραστηριότητες. Έτσι λοιπόν η Ένωση διαθέτει σύστημα έγκαιρης προειδοποίησης για όλους τους τύπους τρομοκρατικών επιθέσεων, για το οποίο θα δημιουργηθεί στους κόλπους της Επιτροπής ένα κεντρικό σημείο πρόσβασης, το λεγόμενο Argus. Η οδηγία για την τροποποίηση της οδηγίας περί κοινοτικού κώδικα για τα φάρμακα που προορίζονται για ανθρώπινη χρήση δίνει πλέον τη δυνατότητα στα κράτη μέλη να επιτρέπουν προσωρινά τη διανομή εγκεκριμένων φαρμάκων σε περίπτωση ενδεχόμενης τρομοκρατικής επίθεσης κατά την οποία χρησιμοποιήθηκαν παθογόνοι οργανισμοί, τοξίνες, χημικοί παράγοντες ή πυρηνική ακτινοβολία (CBRN). Σε εξέλιξη βρίσκεται επίσης η εκπαίδευση του ιατρικού προσωπικού για την αντιμετώπιση των CBRN.
<P>
Στο πλαίσιο ενός άλλου καθήκοντος, το οποίο απορρέει από τη δήλωση για την καταπολέμηση της τρομοκρατίας η οποία εγκρίθηκε από το Ευρωπαϊκό Συμβούλιο της 25ης Μαρτίου 2004, το Συμβούλιο και η Επιτροπή ενέκριναν στις 2 Δεκεμβρίου 2004 το πρόγραμμα αλληλεγγύης της Ευρωπαϊκής Ένωσης για τις συνέπειες τρομοκρατικών απειλών και επιθέσεων, με το οποίο αναθεωρείται το πρόγραμμα για τους CBRN και επεκτείνεται για να καλύψει όλες τις μορφές τρομοκρατίας.
<P>
Μια από τις βασικές αρχές της στρατηγικής της Ευρωπαϊκής Ένωσης είναι ότι τα κράτη μέλη είναι βασικά αρμόδια για την προστασία από τις συνέπειες των τρομοκρατικών επιθέσεων. Ωστόσο, η δήλωση περί αλληλεγγύης ενάντια στην τρομοκρατία, την οποία ενέκρινε το Ευρωπαϊκό Συμβούλιο της 25ης Μαρτίου 2004, επιβεβαιώνει ότι τα θεσμικά όργανα της Ευρωπαϊκής Ένωσης και τα κράτη μέλη έχουν την πρόθεση να κινητοποιήσουν όλα τα μέσα που έχουν στη διάθεσή τους για να συνδράμουν ένα κράτος μέλος στο έδαφός του, κατόπιν αιτήματος των πολιτικών αρχών του. Δεν μπορώ να μην αναφερθώ στη διάταξη του συντάγματος που ενισχύει την αλληλεγγύη, ιδίως σε περιπτώσεις τρομοκρατικών επιθέσεων.
<P>
Το πρόγραμμα για τους CBRN και ο διάδοχός του, το πρόγραμμα αλληλεγγύης, είναι διεπιστημονικά προγράμματα στα οποία χρησιμοποιούνται πολιτικά, τεχνικά, οικονομικά, διπλωματικά, στρατιωτικά και νομικά μέσα. Είναι αρκετά δύσκολο, αλλά τα καταφέρνουμε...
<P>
Στο πλαίσιο του τρέχοντος προγράμματος αλληλεγγύης, η δράση της Ευρωπαϊκής Ένωσης ενάντια στην τρομοκρατία με CBRN διαρθρώνεται γύρω από έξι στρατηγικούς στόχους, τους οποίους θα ήθελα να αναφέρω εν συντομία.
<P>
Ανάλυση και αξιολόγηση απειλών: πολλές αναλύσεις αυτών των απειλών έχουν γίνει από τη Europol και το Κέντρο Κοινής Κατάστασης της Ευρωπαϊκής Ένωσης, το SITCEN.
<P>
Ανίχνευση των επιθέσεων τύπου CBRN: η Επιτροπή έχει λάβει μέτρα για την επέκταση και τον συντονισμό των κοινοτικών συστημάτων ανίχνευσης, επικοινωνίας και πληροφόρησης σχετικά με τις χημικές και βιολογικές απειλές, την υγεία των ανθρώπων, των ζώων και των φυτών.
<P>
Από την πλευρά του, το Συμβούλιο έχει δημιουργήσει μια βάση δεδομένων με στρατιωτικούς πόρους καθώς και δυνατότητες για την προστασία των πολιτών από τις επιπτώσεις τρομοκρατικών επιθέσεων, περιλαμβανομένων των επιθέσεων CBRN. Στο πλαίσιο των πτυχών της Ευρωπαϊκής Πολιτικής Ασφάλειας και Άμυνας για την καταπολέμηση της τρομοκρατίας, η πολιτική/στρατιωτική διαλειτουργικότητα στον τομέα των CBRN είναι υπό εξέταση.
<P>
Εν κατακλείδι, θα ήθελα να πω το εξής, προτού προχωρήσετε στην ψηφοφορία και προτού πάρει τον λόγο ο συνάδελφός μου, ο αντιπρόεδρος Frattini: πιστεύω ότι η Ευρωπαϊκή Ένωση συμμετέχει σε μια καθολική διαδικασία προετοιμασίας για την καταπολέμηση όλων των μορφών τρομοκρατίας. Η καταπολέμηση της τρομοκρατίας –όπως είπα στην αρχή και όπως προκύπτει από τις εκθέσεις σας– πρέπει να είναι μια συνολική προσέγγιση. Ένα είναι το θέμα που πρέπει οπωσδήποτε να μας απασχολήσει: οφείλουμε να εμποδίσουμε τις τρομοκρατικές ομάδες να στρατολογήσουν ανθρώπους στις κοινωνίες μας. Ουσιαστικά, η στρατολόγηση στις δικές μας κοινωνίες, ιδίως μεταξύ των νέων που έχουν ξεριζωθεί από τις πατρίδες τους και δεν έχουν ενσωματωθεί σωστά στις κοινωνίες μας, συνιστά τη μεγαλύτερη τρομοκρατική απειλή. Αυτοί οι νέοι αποτελούν κατά κάποιο τρόπο γόνιμο έδαφος για τη διάπραξη αδιανόητων και απίστευτων πράξεων. Οι πράξεις αυτές υποδηλώνουν απογοήτευση. Αυτό σημαίνει ότι η στρατηγική μας για την καταπολέμηση της τρομοκρατίας πρέπει να περιλαμβάνει μια κοινωνική πτυχή, μια πτυχή που θα καλύπτει την ενσωμάτωση και τη μεταχείριση αυτών των ομάδων, των νέων κυρίως που προέρχονται από μουσουλμανικές χώρες. Μόνον έτσι θα μπορέσουμε να κερδίσουμε τη μάχη στο έδαφός μας, εντός της Ένωσης, μάχη την οποία πρέπει οπωσδήποτε να κερδίσουμε. 
<SPEAKER ID="57" LANGUAGE="" NAME="Πρόεδρος." AFFILIATION="">
<P>
   Επιτρέψτε μου να χαιρετήσω τώρα τον πρώην συνάδελφό μας κ. de Vries και να του ευχηθώ καλή δύναμη για τη μεγάλη αποστολή του. Καλωσορίσατε, κύριε de Vries! 
<SPEAKER ID="58" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Υπάρχει επίσης μια αρχή επί της οποίας συμφωνούμε όλοι και δεν είναι άλλη από την αρχή της αλληλεγγύης. Αλληλεγγύη κατά πρώτο λόγο μεταξύ των κρατών, και εδώ συμφωνώ πλήρως με τον Προεδρεύοντα κ. Schmidt, καθώς πιστεύω ότι πρέπει να υλοποιήσουμε πραγματικά την αρχή που θεσπίζει η Συνταγματική Συνθήκη και η οποία προβλέπει την αμοιβαία αλληλεγγύη μεταξύ των κρατών μελών όταν ένα από αυτά πλήττεται από τους τρομοκράτες. Κατά δεύτερο λόγο, αλληλεγγύη προς τα θύματα της τρομοκρατίας, με μια ακόμη γραμμή δράσης στην οποία πρέπει να επικεντρώσει η Ευρώπη τις προσπάθειές της.
<SPEAKER ID="59" LANGUAGE="" NAME="" AFFILIATION="Αντιπροέδρου">
<SPEAKER ID="60" LANGUAGE="" NAME="Πρόεδρος." AFFILIATION="">
<SPEAKER ID="61" LANGUAGE="" NAME="Πρόεδρος." AFFILIATION="(Για τα αποτελέσματα των ψηφοφοριών και άλλες λεπτομέρειες σχετικά με τις ψηφοφορίες: βλ. συνοπτικά πρακτικά.)">
<SPEAKER ID="62" LANGUAGE="" NAME="" AFFILIATION="- Μετά την ψηφοφορία επί του κειμένου πρωτοβουλίας, το οποίο απορρίφθηκε">
<SPEAKER ID="63" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
Επιμένω πάντως ότι η χρήση της φύλαξης δεδομένων πρέπει να συμβαδίζει με τον σεβασμό της ιδιωτικής ζωής και την προστασία των δεδομένων. Πρέπει να διατηρήσουμε μια ισορροπία ανάμεσα στην ασφάλεια, αφενός, και την ελευθερία, αφετέρου. Δεν πρέπει όμως να απαρνηθούμε μέσα τα οποία, υπό ορισμένες περιστάσεις –ας θυμηθούμε για μια ακόμη φορά την 11η Μαΐου 2004– θα μπορούσαν να σώσουν ανθρώπινες ζωές, και μάλιστα δεκάδες, εκατοντάδες, ακόμη και χιλιάδες ανθρώπινες ζωές. 
<SPEAKER ID="64" LANGUAGE="" NAME="Πρόεδρος." AFFILIATION="">
<P>
Συνεπώς, δυνάμει του άρθρου 52, παράγραφος 3, του Κανονισμού, το κείμενο παραπέμπεται στην αρμόδια επιτροπή μαζί με τις παρατηρήσεις του Προέδρου του Συμβουλίου. 
<SPEAKER ID="65" LANGUAGE="" NAME="" AFFILIATION="- Πριν από την ψηφοφορία">
<SPEAKER ID="66" LANGUAGE="FR" NAME="Martine Roure (PSE )." AFFILIATION="">
<P>
   – Κύριε Πρόεδρε, σας ανακοινώνω ότι αποσύραμε την τροπολογία 14 στην αιτιολογική σκέψη ΙΖ. 
<SPEAKER ID="67" LANGUAGE="" NAME="" AFFILIATION="- Μετά την ψηφοφορία επί της τροπολογίας 7">
<SPEAKER ID="68" LANGUAGE="EN" NAME="Vytautas Landsbergis (PPE-DE )." AFFILIATION="">
<SPEAKER ID="69" LANGUAGE="" NAME="" AFFILIATION="(Η προφορική τροπολογία δεν γίνεται δεκτή επειδή περισσότεροι από τριάντα επτά βουλευτές αρνούνται να ληφθεί υπόψη)">
<SPEAKER ID="70" LANGUAGE="" NAME="" AFFILIATION="- Μετά την ψηφοφορία επί της τροπολογίας 1">
<SPEAKER ID="71" LANGUAGE="IT" NAME="Giusto Catania (GUE/NGL )." AFFILIATION="">
<SPEAKER ID="72" LANGUAGE="" NAME="Πρόεδρος." AFFILIATION="Πριν από την ψηφοφορία επί της τροποποιημένης τροπολογίας 4">
<P>
   – Η τροπολογία 1 τέθηκε σε ψηφοφορία και εγκρίθηκε.
<SPEAKER ID="73" LANGUAGE="EN" NAME="Sarah Ludford (ALDE )." AFFILIATION="">
<P>
   – Κύριε Πρόεδρε, θα ήθελα να προτείνω, σε συμφωνία και με τον κ. Díaz de Mera García Consuegra, ο οποίος είναι ο συντάκτης αυτής της τροπολογίας, και γνωρίζοντας ότι η Ομάδα των Σοσιαλιστών έχει επίσης μια παρόμοια προφορική τροπολογία, να προσθέσουμε στο τέλος, μετά τη φράση «η διακίνηση ναρκωτικών, το εμπόριο όπλων και η εμπορία ανθρωπίνων όντων» τη φράση «καθώς και η απόσπαση χρημάτων μέσω εκβιασμού και ο επονομαζόμενος “επαναστατικός φόρος”».
<SPEAKER ID="74" LANGUAGE="ES" NAME="Rosa Díez González (PSE )." AFFILIATION="">
<P>
   – Κύριε Πρόεδρε, θέλω απλώς να πω ότι δεχόμαστε την τροπολογία της βαρόνης Ludford και επομένως δεν θα παρουσιάσουμε καμία άλλη προφορική τροπολογία. Πιστεύουμε ότι αυτή η τροπολογία είναι τέλεια και θα την υποστηρίξουμε. 
<SPEAKER ID="75" LANGUAGE="" NAME="Πρόεδρος." AFFILIATION="">
<P>
   – Η εν λόγω τροπολογία θα συμπεριληφθεί συνεπώς στην τροπολογία 4, οπότε θα τεθεί σε ψηφοφορία αυτή η τροπολογία, η οποία έχει τροποποιηθεί δύο φορές. 
<SPEAKER ID="76" LANGUAGE="" NAME="" AFFILIATION="">
<SPEAKER ID="77" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   . Η έκθεση της κ. Laperrouze, μαζί με την πρόταση της Επιτροπής, θέτει προτεραιότητες για τα διευρωπαϊκά δίκτυα ενέργειας με βάση τη δημιουργία μιας πιο ανοιχτής και βασιζόμενης στον ανταγωνισμό εσωτερικής αγοράς ενέργειας που να διέπεται από τις αρχές του ανταγωνισμού. Όπως γνωρίζουμε, οι ιδιωτικοποιήσεις στον τομέα της ενέργειας δικαιολογούνταν από τη λεγόμενη στρατηγική της Λισαβόνας, με την οποία ανέκαθεν ήμασταν αντίθετοι.
<SPEAKER ID="78" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="γραπτώς.">
<SPEAKER ID="79" LANGUAGE="PT" NAME="Sérgio Marques (PPE-DE )," AFFILIATION="γραπτώς">
<P>
   . Θέλω να συγχαρώ την κ. Laperrouze για τη σημαντική και επίκαιρη έκθεση σχετικά με την πρόταση απόφασης του Ευρωπαϊκού Κοινοβουλίου και του Συμβουλίου περί καθορισμού κατευθυντηρίων γραμμών για τα διευρωπαϊκά δίκτυα ενέργειας και περί καταργήσεως των αποφάσεων αριθ. 96/391/EΚ και αριθ. 1229/2003/EΚ. Υποστηρίζω αυτή την έκθεση, ιδίως όσον αφορά την πρόταση για κοινούς κανόνες στην ευρωπαϊκή αγορά φυσικού αερίου και ηλεκτρικής ενέργειας, όπου το περιβάλλον είναι ένας πανταχού παρών παράγοντας και η ασφάλεια της παροχής ηλεκτρικής ενέργειας διασφαλίζεται σε καθένα από τα κράτη μέλη, τις περιφέρειες και τις περιοχές.
<SPEAKER ID="80" LANGUAGE="" NAME="" AFFILIATION="">
<SPEAKER ID="81" LANGUAGE="DE" NAME="Daniel Caspary, Werner Langen και Herbert Reul (PPE-DE )," AFFILIATION="γραπτώς">
<P>
Για τον λόγο αυτόν, υποστηρίζουμε κάθε εύλογη προσπάθεια για την αποτελεσματική χρησιμοποίηση της ενέργειας. Όμως, η παρούσα έκθεση Rothe ικανοποιεί μόνο μερικώς αυτήν την απαίτηση. Προτείνει υπερβολική γραφειοκρατία, υπερβολική συγκέντρωση και αμφισβητήσιμες μεθόδους για την αύξηση της ενεργειακής απόδοσης στην Ευρώπη.
<SPEAKER ID="82" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
   . Φυσικά και στηρίζουμε τους στόχους της μεγαλύτερης ενεργειακής απόδοσης και απόδοσης χρήσης, καθώς και ανανεώσιμων πηγών ενέργειας που να συμβάλλουν στο 20% της συνολικής κατανάλωσης ενέργειας στην ΕΕ. Συνεπώς, υποστηρίζουμε μέτρα με στόχο την επίτευξη αυτού του στόχου και, ως εκ τούτου, υπερψηφίσαμε τις περισσότερες από τις προτάσεις του εισηγητή.
<P>
Είμαστε αντίθετοι, όμως, με την έμφαση στην ελευθέρωση της αγοράς στον τομέα της ενεργειακής απόδοσης, ιδίως όσον αφορά την οικιακή κατανάλωση, αρχής γενομένης από τον Ιούλιο του 2007, όπως αναφέρεται σε ορισμένες από τις προτάσεις του εισηγητή. Καταψηφίσαμε αυτές τις προτάσεις. 
<SPEAKER ID="83" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="γραπτώς.">
<SPEAKER ID="84" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="85" LANGUAGE="" NAME="" AFFILIATION="">
<SPEAKER ID="86" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="γραπτώς">
<SPEAKER ID="87" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="88" LANGUAGE="" NAME="" AFFILIATION="">
<SPEAKER ID="89" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="γραπτώς">
<SPEAKER ID="90" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<P>
   . – Όπως έκανα και στο στάδιο της επιτροπής, υποστήριξα σήμερα τη συμβιβαστική δέσμη που υποβλήθηκε για την έκθεση Skinner.
<SPEAKER ID="91" LANGUAGE="" NAME="" AFFILIATION="">
<SPEAKER ID="92" LANGUAGE="PT" NAME="Ilda Figueiredo (GUE/NGL )," AFFILIATION="γραπτώς">
<P>
Παραμένουν αμφιβολίες όσον αφορά τα μέτρα με στόχο τη διατήρηση της φύσης και το δίκτυο Natura 2000 στο πρόγραμμα στήριξης για την αγροτική ανάπτυξη, ιδίως επειδή δεν υπάρχει καμία ένδειξη ότι με αυτό θα αποτρέψουμε τη μείωση των κονδυλίων που προβλέπονται για την αγροτική ανάπτυξη. Ο διάλογος που βρίσκεται σε εξέλιξη δεν υπόσχεται πολλά, ενώ όλα δείχνουν ότι θα γίνουν περικοπές, οι οποίες θα οδηγήσουν σε μια πολιτική η οποία θα αδυνατεί να προαγάγει την οικονομική και κοινωνική συνοχή, την απασχόληση και την κοινωνική ενσωμάτωση.
<SPEAKER ID="93" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="γραπτώς">
<P>
Η τροπολογία 29 αναφέρεται στη Συνθήκη για τη θέσπιση Συντάγματος της Ευρώπης. Αυτή η πρόταση έχει πλέον απορριφθεί και δεν μπορεί κανείς να την επικαλείται. 
<SPEAKER ID="94" LANGUAGE="EN" NAME="Ian Hudghton (Verts/ALE )," AFFILIATION="γραπτώς">
<SPEAKER ID="95" LANGUAGE="PT" NAME="Sérgio Marques (PPE-DE )," AFFILIATION="γραπτώς">
<P>
   . Θέλω να συγχαρώ την κ. Schierhuber για την επίκαιρη έκθεσή της σχετικά με την πρόταση κανονισμού του Συμβουλίου για τη στήριξη της αγροτικής ανάπτυξης από το Ευρωπαϊκό Γεωργικό Ταμείο Αγροτικής Ανάπτυξης (ΕΓΤΑΑ).
<SPEAKER ID="96" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="97" LANGUAGE="DE" NAME="Andreas Mölzer (NI )." AFFILIATION="">
<P>
   – Κύριε Πρόεδρε, σύμφωνα με μια μελέτη, οι κυβερνήσεις δαπάνησαν περισσότερα από 191 δισ. δολάρια για την καταπολέμηση της τρομοκρατίας το 2005. Η δαπάνη αυτή θα πολλαπλασιαστεί κατά την επόμενη δεκαετία. 44% του ποσού αυτού δαπανήθηκε από τις ΗΠΑ π.χ. για στρατιωτικές και αστυνομικές επιχειρήσεις. Ωστόσο, παραμένει αμφίβολο κατά πόσον η αντιτρομοκρατική στρατηγική είχε επιτυχία. Ένα εξαίρετο παράδειγμα για την κίβδηλη αυτή επιτυχία είναι το Ιράκ, που έγινε τόπος επώασης της τρομοκρατίας μετά τον πόλεμο.
<SPEAKER ID="98" LANGUAGE="" NAME="" AFFILIATION="">
<SPEAKER ID="99" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς">
<SPEAKER ID="100" LANGUAGE="" NAME="" AFFILIATION="">
<SPEAKER ID="101" LANGUAGE="SV" NAME="Inger Segelström (PSE )," AFFILIATION="">
<SPEAKER ID="102" LANGUAGE="" NAME="" AFFILIATION="">
<SPEAKER ID="103" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="γραπτώς">
<P>
Σε ό,τι αφορά την έκθεση A6-0162/2005, υποστηρίζουμε τη σουηδική πρωτοβουλία στο Συμβούλιο αναφορικά με την οδηγία-πλαίσιο για την απλοποίηση της ανταλλαγής πληροφοριών μεταξύ των αρχών επιβολής του νόμου στην ΕΕ. 
<SPEAKER ID="104" LANGUAGE="" NAME="" AFFILIATION="">
<SPEAKER ID="105" LANGUAGE="SV" NAME="Anna Hedh (PSE )," AFFILIATION="γραπτώς.">
<P>
    Υποστηρίζουμε τις περισσότερες πτυχές της έκθεσης του κ. Bösch σχετικά με την καταπολέμηση της απάτης. Το γεγονός ότι η ποικιλία των ποσοστών φόρου στον καπνό στα κράτη μέλη της ΕΕ οδηγεί σε προβλήματα, περιλαμβανομένου του λαθρεμπορίου τσιγάρων, είναι γνωστό, και αναφέρεται στις παραγράφους 33 και 36. Συμφωνούμε με αυτές τις δηλώσεις, είμαστε όμως αντίθετοι σε περαιτέρω μειώσεις της φορολογίας στον καπνό. Οι μειωμένες τιμές του καπνού αυξάνουν την κατανάλωση και έχουν βλαβερές συνέπειες για τη δημόσια υγεία. Πιστεύουμε ότι υπάρχουν καλύτεροι τρόποι να αντιμετωπιστούν τα προβλήματα της λαθρεμπορίας. Ούτε μπορούμε να υποστηρίξουμε την άποψη ότι οι τελωνειακές αρχές πρέπει να εφοδιαστούν με κινητές μονάδες ή ότι η υπηρεσία της ΕΕ για τα εξωτερικά σύνορα θα πρέπει να διεξάγει και τελωνειακούς ελέγχους. 
<SPEAKER ID="106" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<SPEAKER ID="107" LANGUAGE="" NAME="" AFFILIATION="">
<SPEAKER ID="108" LANGUAGE="FR" NAME="Carl Lang (NI )," AFFILIATION="γραπτώς">
<P>
Με την τρομοκρατία –βίαιη ή όχι– οι ισλαμιστές θέλουν, αφενός, να ελέγχουν τις μουσουλμανικές μάζες υπέρ της επανάστασης και, αφετέρου, να παραλύσουν τα έθνη μας. Η εκλογική ήττα της κυβέρνησης Αθνάρ στην Ισπανία, η οποία θεωρείτο εχθρική προς τους ισλαμιστές, μερικές μόλις ημέρες μετά την επίθεση της 11ης Μαρτίου 2004 που πραγματοποιήθηκε από μαροκινούς μετανάστες, εγγράφεται στο πλαίσιο αυτής της στρατηγικής. Το ίδιο ισχύει για τη δολοφονία του ολλανδού σκηνοθέτη Théo Van Gogh.
<P>
Τα αιτήματα για την ισλαμική μαντίλα και για τα μενού hallal στις σχολικές καντίνες αποτελούν τα πρώτα βήματα αυτής της διαδικασίας ανατροπής. Η μαζική τρομοκρατία είναι το ύστατο στάδιο της εν λόγω διαδικασίας.
<SPEAKER ID="109" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς">
<P>
    Η αντιπροσωπεία των Μετριοπαθών καταψήφισε σήμερα τη δημιουργία Γραφείου Ευρωπαίου Εισαγγελέα, όπως προτείνει η κ. Díez Gonzáles στην έκθεση σχετικά με την πρόταση σύστασης του Ευρωπαϊκού Κοινοβουλίου προς το Συμβούλιο για το Σχέδιο Δράσης της ΕΕ κατά της τρομοκρατίας.
<SPEAKER ID="110" LANGUAGE="" NAME="" AFFILIATION="">
<SPEAKER ID="111" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="">
<SPEAKER ID="112" LANGUAGE="PT" NAME="Pedro Guerreiro (GUE/NGL )," AFFILIATION="">
<SPEAKER ID="113" LANGUAGE="" NAME="Αθανάσιος Παφίλης (GUE/NGL )," AFFILIATION="γραπτώς">
<P>
   . – H δέσμη των 8 εκθέσεων που παρουσιάζονται σήμερα στο Ευρωκοινοβούλιο αποτελεί εξειδίκευση της ονομαζόμενης στρατηγικής αντιμετώπισης της τρομοκρατίας της ΕΕ με στόχο τη θωράκιση της πολιτικής εξυπηρέτησης του κεφαλαίου απέναντι στο ανερχόμενο λαϊκό κίνημα και την αντίσταση των λαών στον ιμπεριαλισμό.
<P>
Η έκθεση Oreja επιχειρεί να τεκμηριώσει την ανάγκη κλιμάκωσης αυτής της πολιτικής και το πέρασμά της στο στάδιο της προληπτικής δράσης κατά της τρομοκρατίας ευθυγραμμιζόμενη με το αμερικανικό-ιμπεριαλιστικό δόγμα του προληπτικού πολέμου.
<P>
Oι εργαζόμενοι και οι λαοί της Ευρώπης μπροστά στην αγωνιώδη προσπάθεια της ΕΕ να εντατικοποιήσει τα κατασταλτικά μέτρα και τους μηχανισμούς της κατά του λαϊκού κινήματος να αντιτάξουν την ανυπακοή και απειθαρχία σε αυτά σε εθνικό επίπεδο δυναμώνοντας τους αγώνες και το συντονισμό τους, ώστε να ανατραπούν. 
<SPEAKER ID="114" LANGUAGE="DE" NAME="Tobias Pflüger (GUE/NGL )," AFFILIATION="γραπτώς">
<P>
   . Η έκθεση Oreja –A6-0166/2005– σχετικά με την πρόταση σύστασης του Ευρωπαϊκού Κοινοβουλίου προς το Συμβούλιο όσον αφορά την πρόληψη, την προετοιμασία και την αντίδραση στις τρομοκρατικές επιθέσεις (2005/2043(INI)), ως μέρος του αντιτρομοκρατικού πακέτου που ψηφίστηκε σήμερα στο Ευρωπαϊκό Κοινοβούλιο, έχει και αυτή ως στόχο τη δημιουργία ενός νομικού χώρου όπου τα όπλα του αντιτρομοκρατικού αγώνα θα περιλαμβάνουν την αμοιβαία αναγνώριση δικαστικών αποφάσεων, αστυνομικά μέτρα και ανταλλαγή πληροφοριών μεταξύ των αστυνομικών δυνάμεων και μεταξύ των μυστικών υπηρεσιών. Αποτέλεσμα είναι ότι τα θεμελιώδη δικαιώματα κινδυνεύουν να μπουν σε δεύτερη μοίρα. Αυτή η προσέγγιση έγινε αντικείμενο όλο και πιο σκληρής κριτικής στα κράτη μέλη μετά την καθιέρωση του ευρωπαϊκού εντάλματος σύλληψης, επειδή η φαινομενικά αθώα έκφραση «αμοιβαία αναγνώριση» αποδεικνύεται μετά από προσεκτικότερη παρατήρηση ένα πολύ ισχυρό μέσον. Για παράδειγμα, η έκδοση ενός ατόμου σε ένα άλλο κράτος μέλος της ΕΕ καθιστά αδύνατη τη νομική αναψηλάφηση.
<P>
Τα πιο κρίσιμα σημεία της έκθεσης Oreja είναι:
<P>
- ο στόχος της ενθάρρυνσης «της αυξανόμενης εξειδίκευσης της Europol και της Eurojust στην καταπολέμηση της τρομοκρατίας».
<SPEAKER ID="115" LANGUAGE="" NAME="" AFFILIATION="">
<SPEAKER ID="116" LANGUAGE="" NAME="Αθανάσιος Παφίλης (GUE/NGL )," AFFILIATION="γραπτώς">
<P>
Υιοθετεί σχετική Ανακοίνωση της Κομισιόν, όπου καλούνται τα κράτη μέλη να συντάξουν (σε συνεργασία και με ιδιωτικές εταιρείες σεκιούριτι) καταλόγους με τις εγκαταστάσεις που θεωρούνται «υποδομές ζωτικής σημασίας» (ιδιωτικές, δημόσιες, κοινωφελείς) στους τομείς: ενέργεια, επικοινωνίες, τράπεζες, περίθαλψη, τρόφιμα, νερό, μεταφορές, δημόσια διοίκηση κλπ. Οι μεγαλοβιομήχανοι –ως ιδιοκτήτες και ως ενώσεις (π.χ. ΣΕΒ)– αναβαθμίζονται σε ισότιμους εταίρους με το κράτος σε έναν τομέα που (τυπικά τουλάχιστον) ανήκει στην αποκλειστική κρατική αρμοδιότητα Θα έχουν πρόσβαση σε όλες τις πληροφορίες για πιθανούς κινδύνους «τρομοκρατικής επίθεσης» και θα συμβάλουν στην επεξεργασία της αντιτρομοκρατικής στρατηγικής! Τα παραπάνω θα ενταχθούν σε ένα «ευρωπαϊκό πρόγραμμα προστασίας των υποδομών ζωτικής σημασίας» (EPCIP), ενώ για τη συλλογή και ανταλλαγή κάθε πληροφορίας που θα συμβάλει στην «έγκαιρη προειδοποίηση κρίσεων και εκτάκτων αναγκών» θα δημιουργηθεί ένα ακόμη χαφιέδικο δίκτυο (ARGUS).
<SPEAKER ID="117" LANGUAGE="" NAME="" AFFILIATION="">
<SPEAKER ID="118" LANGUAGE="SV" NAME="Charlotte Cederschiöld, Christofer Fjellner, Gunnar Hökmark και Anna Ibrisagic (PPE-DE )," AFFILIATION="γραπτώς">
<SPEAKER ID="119" LANGUAGE="" NAME="" AFFILIATION="">
<SPEAKER ID="120" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="121" LANGUAGE="" NAME="" AFFILIATION="(Η συνεδρίαση διακόπτεται στις 12.50 και συνεχίζεται στις 15.00)">
<SPEAKER ID="122" LANGUAGE="" NAME="" AFFILIATION="Προέδρου">
<SPEAKER ID="123" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Η ημερήσια διάταξη προβλέπει τη συζήτηση της έκθεσης (A6-0153/2005) του κ. Reimer Böge, εξ ονόματος της Προσωρινής Επιτροπής για τις πολιτικές προκλήσεις και τα δημοσιονομικά μέσα της διευρυμένης Ένωσης (2007-2013), σχετικά με τις πολιτικές προκλήσεις και τα δημοσιονομικά μέσα της διευρυμένης Ένωσης (2007-2013) [2004/2209(INI)]
<P>
Εν πάση περιπτώσει, δεν μπορούμε να αναβάλουμε τη συνεδρίαση. Πρέπει να συνεχίσουμε, κύριε Barroso, κύριε Υπουργέ. Τα μέσα μαζικής ενημέρωσης θα μεταδώσουν αναμφίβολα όσα θα μας πείτε. 
<SPEAKER ID="124" LANGUAGE="DE" NAME="Reimer Böge (PPE-DE )," AFFILIATION="εισηγητής">
<P>
Όταν αποφασίστηκε στις 15 Σεπτεμβρίου ο διορισμός της προσωρινής επιτροπής, της δόθηκε η εντολή να προσδιορίσει τη διαπραγματευτική θέση του Κοινοβουλίου σχετικά με τις πολιτικές προκλήσεις και τα δημοσιονομικά μέσα της διευρυμένης Ευρωπαϊκής Ένωσης. Μετά από εργασία 7 μηνών, σας παρουσιάζουμε σήμερα την πρότασή μας για τη διαπραγματευτική θέση του Ευρωπαϊκού Κοινοβουλίου. Το γεγονός ότι η προσωρινή επιτροπή μπόρεσε να εγκρίνει την έκθεση με πλειοψηφία δύο τρίτων, παρ’ όλες τις αντίθετες απόψεις που υπάρχουν για ορισμένα σημεία, οφείλεται αποκλειστικά στη στενή συνεργασία και την αμοιβαία εμπιστοσύνη, με την οποία τα μέλη της εκπλήρωσαν την αποστολή τους.
<P>
Αφού μελετήσαμε 22 έγγραφα εργασίας, συζητήσαμε με 17 επιτροπές που εξέφρασαν τη γνώμη τους, και μετά από ακροάσεις αντιπροσωπειών των εθνικών κοινοβουλίων, πράγμα που θεωρώ ιδιαίτερα σημαντικό, μπορούμε με αυτήν την έκθεση να ισχυριστούμε ότι ως θεσμικό όργανο αναλύσαμε και αξιολογήσαμε με μεγάλη προσοχή και πολύ διεξοδικά τις προτάσεις της Επιτροπής. Αυτό σημαίνει ότι το αποτέλεσμα που σας παρουσιάζουμε σήμερα είναι μια στέρεη, συνεκτική και λογική λύση.
<P>
Ενόψει αυτής της δύσκολης συζήτησης και υπό το φως των εμπειριών μας με την Ατζέντα 2000, θεωρούμε ότι στην ατζέντα των προσεχών διαπραγματεύσεων πρέπει να υπάρχει οπωσδήποτε ένα νέο μέσον για να έχουμε αποθέματα και ευελιξία με βάση τις υπάρχουσες συμφωνίες. Στο κάτω-κάτω έχουμε φτάσει σε μεγέθη της τάξεως του 1,18% στις πιστώσεις ανάληψης υποχρεώσεων και του 1,07% στις πιστώσεις πληρωμών.
<SPEAKER ID="125" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
Πρώτον, καταστήσαμε σαφές, πριν ακόμη από τις συζητήσεις στο Συμβούλιο «Γενικές Υποθέσεις» του Απριλίου, ότι απαιτούνται ορισμένες μειώσεις –δυστυχώς για τους μεν και αναπόφευκτα για τους δε– σε όλους τους τομείς ώστε να εξισορροπήσουμε τις πολύ διαφορετικές απόψεις σχετικά με το τελικό συνολικό επίπεδο των δαπανών. Τούτο δεν είναι άλλωστε τελείως αντίθετο με τα όσα ειπώθηκαν στους κόλπους της επιτροπής σας. Η τελευταία έκδοση του διαπραγματευτικού πλαισίου περιλαμβάνει, για πρώτη φορά, ποσοτικά στοιχεία ανά κατηγορία. Γενικά, το συνολικό ποσό των 870 δισ. ευρώ στο οποίο έχουμε καταλήξει, και που αντιστοιχεί σε περίπου 1,06% του ακαθάριστου εθνικού εισοδήματος της Ευρωπαϊκής Ένωσης, προσεγγίζει τα ποσοτικά στοιχεία που συζητήθηκαν. Παρόλο που το συνολικό αυτό ποσό είναι μικρότερο από την αρχική πρόταση της Επιτροπής, οι αριθμοί που αντιστοιχούν σε κάθε μια κατηγορία αντιπροσωπεύουν πάντως κατά μέσο όρο αυξήσεις που κυμαίνονται από 5% έως 18% ετησίως σε σχέση με το 2006. Κανείς δεν μπορεί συνεπώς να αμφισβητήσει την αποφασιστικότητά μας να συνεχίσουμε να παρέχουμε τους αναγκαίους πόρους για την προώθηση των πολιτικών της Ένωσης. Αληθεύει επίσης ότι η πολύ μικρή αύξηση των εθνικών προϋπολογισμών, την οποία δεν πρέπει να αγνοήσουμε, έχει μοιραία αντίκτυπο στον ευρωπαϊκό προϋπολογισμό.
<P>
Δεύτερον, οι συζητήσεις στο Συμβούλιο αφορούσαν βασικά την κατηγορία 1 B, δηλαδή την πολιτική συνοχής. Αντίθετα με ό,τι υποστηρίζουν ορισμένοι, αυτή η κατηγορία δεν υπέστη σημαντικές μειώσεις. Δεν μετατρέψαμε αυτή την κατηγορία σε μεταβλητή προσαρμογής μιας ελάχιστης δημοσιονομικής δέσμης μέτρων. Στην πραγματικότητα, η Προεδρία συμμερίζεται την άποψη του Κοινοβουλίου: η πολιτική συνοχής είναι η έκφραση της εσωτερικής αλληλεγγύης της Ένωσης. Συνεπώς, η Προεδρία κάνει τα πάντα για να περιορίσει όσο το δυνατόν περισσότερο τις μειώσεις σε αυτόν τον τομέα. Συνολικά, οι δαπάνες που έχουν εγγραφεί σε αυτή την κατηγορία στην τελευταία έκδοση του διαπραγματευτικού πλαισίου αντιστοιχούν στο 0,37% του ακαθάριστου εθνικού εισοδήματος της Ευρωπαϊκής Ένωσης.
<P>
Τρίτον, η Προεδρία γνωρίζει ότι το Ευρωπαϊκό Συμβούλιο του Μαρτίου έχει θέσει φιλόδοξους στόχους για την επανέναρξη της στρατηγικής της Λισαβόνας. Οι στόχοι αυτοί απαιτούν πρόσθετα οικονομικά μέσα. Όλοι υποστηρίζουμε σθεναρά τους στόχους της ανταγωνιστικότητας και της απασχόλησης. Όλοι θέλουμε να αναπτύξουμε περισσότερο την έρευνα στην Ένωση. Ξέρουμε επίσης ότι η Ένωση οφείλει να στηρίξει τις κοινωνικές και οικονομικές μεταρρυθμίσεις στις οποίες είμαστε υποχρεωμένοι να προβούμε. Η απασχόληση εξακολουθεί να είναι, για όλους μας, σημαντική προτεραιότητα, όπως επίσης η εκπαίδευση και η επαγγελματική κατάρτιση. Η Προεδρία μείωσε βεβαίως τα ποσά που πρότεινε η Επιτροπή, όμως το ποσοστό αύξησης σε σχέση με την τρέχουσα περίοδο παραμένει σημαντικό: +8% πραγματική αύξηση ετησίως. Κανένας εθνικός προϋπολογισμός –δεν γνωρίζω κανέναν– δεν επιδεικνύει παρόμοια πρόσθετη προσπάθεια.
<P>
Το ίδιο ισχύει για την κατηγορία 3 A, δηλαδή τον στόχο της ελευθερίας, της δικαιοσύνης και της ασφάλειας. Και ο στόχος αυτός αποτελεί προτεραιότητα καθώς ανταποκρίνεται στις ανησυχίες των πολιτών για το συγκεκριμένο θέμα. Στην τελευταία πρότασή μας, λαμβάνει πραγματική ετήσια αύξηση της τάξης του 18% σε σχέση με το 2006, δηλαδή αύξηση περίπου 200% μέσα σε επτά χρόνια. Τα ποσοστά ανάπτυξης για τις εξωτερικές σχέσεις, ιδίως για την επίτευξη του στόχου της παγκόσμιας εταιρικής σχέσης την οποία επιδιώκει η Ένωση, είναι ακόμη της τάξης του 5% σε πραγματικές τιμές και δεν έχουμε συμπεριλάβει τον προϋπολογισμό του όπως εσείς.
<P>
Τέταρτον, η τελευταία έκδοση του διαπραγματευτικού πλαισίου αναλύει με περισσότερες λεπτομέρειες το ζήτημα των πόρων. Δεν υπάρχει αμφιβολία ότι η επιτυχία του Ευρωπαϊκού Συμβουλίου θα εξαρτηθεί από τη σύναψη συμφωνίας τόσο για τις δαπάνες όσο και για τους πόρους. Στην προσπάθεια εξεύρεσης λύσης, η Προεδρία χρησιμοποίησε ως σημείο αφετηρίας τα συμπεράσματα του Fontainebleau του 1984 – δεν θα πω Fontainebluff, όπως ο κ. Juncker. Όσον αφορά τους πόρους, οι διαπραγματεύσεις θα έχουν αίσιο τέλος μόνο εάν βρεθεί ικανοποιητική λύση στο θέμα της έκπτωσης του Ηνωμένου Βασιλείου. Ως προς αυτό, η Προεδρία προτείνει το ποσό της έκπτωσης της συγκεκριμένης χώρας να είναι το 2007 ίσο με τον ονομαστικό μέσο όρο του κατά τη διάρκεια των επτά ετών που προηγούνται ακριβώς της τελευταίας διεύρυνσης και να αρχίσει να μειώνεται στη συνέχεια από την επόμενη χρονιά. Νομίζω ότι η πρόταση αυτή είναι δίκαιη, διότι όλοι καταβάλλουμε προσπάθειες στον τομέα της αλληλεγγύης που αντικατοπτρίζεται με τη διεύρυνση της Ένωσής μας.
<P>
Η Προεδρία πρότεινε επίσης, σύμφωνα άλλωστε με τα συμπεράσματα του Fontainebleau που θίγουν το ζήτημα της έλλειψης ισορροπίας στον προϋπολογισμό άλλων χωρών, τη λήψη ειδικών μέτρων για τρεις χώρες, και συγκεκριμένα για τη Γερμανία, τις Κάτω Χώρες και τη Σουηδία, για την περίοδο 2007-2013. Τα εν λόγω μέτρα συνίστανται σε μείωση του συντελεστή καταβολής του πόρου ΦΠΑ, επί του οποίου η Προεδρία πρότεινε γενικότερα το πάγωμα στο 0,3%. Είναι προφανές ότι, προτού καταλήξουμε σε αυτή τη λύση όσον αφορά τους πόρους, πρέπει να εξετάσουμε σε βάθος ορισμένες άλλες λεπτομέρειες – οι οποίες δεν είναι πάντοτε άνευ σημασίας και είναι συχνά ευαίσθητες. Πάντως, η Προεδρία είναι πεπεισμένη ότι αυτή η προσέγγιση συνιστά την πλέον ρεαλιστική βάση για την τελική επίτευξη συμφωνίας, υπό τον όρο ότι όλοι έχουν τη βούληση να φτάσουμε σε αίσιο τέλος και υποκινούνται από επαρκή πολιτική βούληση.
<SPEAKER ID="126" LANGUAGE="PT" NAME="José Manuel Barroso," AFFILIATION="Πρόεδρος της Επιτροπής">
<P>
 Κύριε Πρόεδρε, ενώ το Κοινοβούλιο συζητά τη θέση του, οι διαπραγματεύσεις στο Συμβούλιο συνεχίζονται. Σήμερα, συνεδριάζει το Συμβούλιο ECOFIN. Την Κυριακή, έχουμε μια άλλη υπουργική συνεδρίαση κεκλεισμένων των θυρών, στην οποία θα συμμετάσχω.
<P>
Για να αναφερθώ πρώτα στον τομέα της ανταγωνιστικότητας για την ανάπτυξη, η κατηγορία 1Α αφορά κυρίως, όπως όλοι γνωρίζουμε, την επένδυση στη γνώση. Αυτή η προσπάθεια θα εξασθενίσει αν δεν στηριχθεί από επενδύσεις. Ασφαλώς, στο πλαίσιο της γενικής εικόνας, η αύξηση που προτείνεται από την Προεδρία –περίπου 37% κατά μέσο όρο σε σύγκριση με το 2006– δεν είναι ασήμαντη. Εξακολουθεί να επιτρέπει επενδύσεις στο μέλλον μας. Αλλά ας είμαστε ειλικρινείς με τον εαυτό μας: δεν θα μας επιτρέψει να εκπληρώσουμε όλους τους στόχους που έχουμε θέσει.
<P>
Όσον αφορά άλλους νέους τομείς πολιτικής, και πάλι η αύξηση για τον χώρο της ελευθερίας, της ασφάλειας και της δικαιοσύνης φαίνεται γενναιόδωρη στα χαρτιά, με μια πρόταση να διπλασιαστούν τα επίπεδα του 2006. Εντούτοις, με βάση τις ανάγκες πολιτικής που καθορίστηκαν στο σχέδιο δράσης ενίσχυσης, το οποίο εγκρίθηκε από το Ευρωπαϊκό Συμβούλιο, το έλλειμμα φαίνεται να αποτελεί πραγματικό πρόβλημα. Θα πρέπει να ληφθούν δύσκολες αποφάσεις αν γίνει δεκτή αυτή η πρόταση.
<P>
Όσον αφορά τις εξωτερικές πολιτικές μας, υπάρχει μια ισχυρή συναίνεση ότι η Ευρώπη πρέπει να διαδραματίζει πιο αποτελεσματικό και ενεργό ρόλο στην παγκόσμια σκηνή. Αλλά, σύμφωνα με αυτές τις προτάσεις, θα πρέπει να περιστείλουμε δραστικά τις φιλοδοξίες μας. Θα μειώσουμε τα κονδύλια για την προενταξιακή ενίσχυση, για τη σταθεροποίηση στα Βαλκάνια, για την πολιτική γειτονίας ή για την ανθρωπιστική βοήθεια; Σε μια εποχή κατά την οποία οι υπουργοί εκφράζουν μια νέα δέσμευση για αύξηση της επίσημης αναπτυξιακής βοήθειας κατά 20 δισ. ευρώ ετησίως μέχρι το 2010, ειλικρινά αυτό το θεωρώ ανησυχητικό. Συνεπώς, σε αυτούς τους τομείς διατρέχουμε τον κίνδυνο να μην καταφέρουμε να εκπληρώσουμε πλήρως τις υποσχέσεις και τις προηγούμενες δεσμεύσεις μας.
<SPEAKER ID="127" LANGUAGE="" NAME="Πρόεδρος." AFFILIATION="">
<P>
   Σας ευχαριστούμε πολύ, κύριε Barroso. Είναι καλή είδηση το γεγονός ότι είστε ευχαριστημένος με την πρόταση της προσωρινής επιτροπής. Σας ευχαριστούμε για τη θετική αξιολόγησή σας. 
<SPEAKER ID="128" LANGUAGE="FR" NAME="Véronique De Keyser (PSE )," AFFILIATION="συντάκτρια της γνωμοδότησης της Επιτροπής Εξωτερικών Υποθέσεων">
<P>
   . – Κύριε Πρόεδρε, θα αρχίσω ευχαριστώντας την προσωρινή επιτροπή για τις πολιτικές προκλήσεις και τα δημοσιονομικά μέσα της διευρυμένης Ένωσης και τον εισηγητή της, τον κ. Böge, καθώς και την κ. Catherine Guy-Quint ιδιαιτέρως. Γιατί τους ευχαριστώ; Ο πρώτος λόγος είναι εγωιστικός, διότι οι προτάσεις για την κατηγορία 4, τις οποίες υποστηρίζω ως συντάκτρια της γνωμοδότησης της Επιτροπής Εξωτερικών Υποθέσεων, προτείνουν αύξηση τεσσάρων δισεκατομμυρίων ευρώ. Ουσιαστικά, μόλις που τολμώ να το πω, καθώς αυτό το ποσό απαιτείται για την υλοποίηση του οράματός μας για μια ισχυρή εξωτερική πολιτική της Ευρωπαϊκής Ένωσης.
<P>
Ο τρίτος, και εξίσου σημαντικός, λόγος για τον οποίο τους ευχαριστώ αφορά το γεγονός ότι η συνολική πρόταση προϋπολογισμού βρίσκεται στο 1,18% για τις δεσμεύσεις υποχρεώσεων και στο 1,7% για τις πληρωμές, προσεγγίζοντας έτσι την πρόταση της Επιτροπής Prodi. Δεν θα μπορέσουμε να αποκτήσουμε ούτε ενωμένη ούτε διευρυμένη Ευρώπη εάν δεν διαθέσουμε επαρκή μέσα. Οι τελευταίες εκλογές, και τα τελευταία δημοψηφίσματα, το έχουν αποδείξει. Επομένως, σπανίως συμφωνώ με τον κ. Barroso, αλλά στο συγκεκριμένο θέμα πράγματι συμφωνώ, συγκεκριμένα δε ως προς το ότι θέλω να πω στο Συμβούλιο ότι έχουμε επιτελέσει ένα εξαιρετικό έργο κοινοβουλευτικής δημοκρατίας υπερβαίνοντας τις εθνικές μας διαφορές. Καλώ το Συμβούλιο να το λάβει υπόψη του. 
<SPEAKER ID="129" LANGUAGE="NL" NAME="Margrietus van den Berg (PSE )," AFFILIATION="συντάκτης της γνωμοδότησης της Επιτροπής Αναπτυξιακής Συνεργασίας">
<P>
   . – Κύριε Πρόεδρε, ένα σύνηθες επιχείρημα κατά του Συντάγματος στις Κάτω Χώρες ήταν η υπέρμετρη συνεισφορά μας στον ευρωπαϊκό προϋπολογισμό· για ποιον όντως λόγο πρέπει άραγε να είμαστε η χώρα με την υψηλότερη καθαρή συνεισφορά, ενώ τέσσερα άλλα κράτη μέλη είναι πλουσιότερα από εμάς; Με αυτό το ψήφισμα επισημαίνουμε ότι πρέπει να εξευρεθεί μια λύση –και σύντομα– στην άδικη και ανισότιμη θέση μας. Θέλουμε να υπάρχει αναλογική εισφορά από κάθε χώρα, όχι μόνο από τις Κάτω Χώρες. Το ολλανδικό «όχι» στο Σύνταγμα δείχνει ότι τα πράγματα θα έπρεπε να είναι διαφορετικά στην Ευρώπη: όχι λιγότερα, αλλά διαφορετικά. Αυτό συνδέεται άμεσα με τον δημοσιονομικό περιορισμό που έχει προτείνει ο κ. Böge, κάτι που εκτιμούμε πολύ για αυτόν τον λόγο.
<P>
Αυτό σημαίνει επίσης πως θεωρούμε ότι η εναλλακτική πρόταση της Ομάδας των Πρασίνων είναι υπερβολικά δαπανηρή και υπέρμετρα υπερεθνικού χαρακτήρα· ούτε όμως θεωρώ ότι το 1%, το οποίο πρότειναν οι έξι, αποτελεί βάσιμο σημείο εκκίνησης. Το κρίσιμο δεν είναι αν το ποσοστό θα είναι 1% ή 1,07%· εκείνο που έχει σημασία είναι το πού ξοδεύονται τα χρήματα και ποιο είναι το όφελος από τη ρύθμιση σε ευρωπαϊκό επίπεδο. Δεν θέλουμε μια πιο δαπανηρή Ευρώπη με μια από τα ίδια, θέλουμε μια διαφορετική Ευρώπη, μια κοινή και κοινωνική Ευρώπη. Στην τρέχουσα φάση, υπερβολικά πολλοί ευρωπαϊκοί πόροι διοχετεύονται στις σχετικά πλούσιες περιφέρειες, οι γεωργικές επιδοτήσεις αντιστοιχούν περίπου στο 45% του προϋπολογισμού, και –είμαι βέβαιος ότι γνωρίζετε καλά τη θέση μας στο συγκεκριμένο θέμα– δαπανούμε 200 εκατομμύρια ευρώ ημερησίως για συνεδριάσεις στο Στρασβούργο.
<P>
Η Επιτροπή πρότεινε να τεθούν στην ίδια κατηγορία η αναπτυξιακή βοήθεια, η πολιτική εκτός συνόρων και η οικονομική συνεργασία, μια ιδέα με την οποία διαφωνεί ομόφωνα το Ευρωπαϊκό Κοινοβούλιο· η έκθεση ζητεί αυτά να διαχωριστούν. Ζητούμε, επίσης, οι στόχοι της Χιλιετίας να καταλάβουν ρητώς κεντρική θέση στον πυρήνα της αναπτυξιακής πολιτικής. Σήμερα, το ένα πέμπτο των ανθρώπων δεν έχει πρόσβαση στη βασική εκπαίδευση και στη βασική υγειονομική περίθαλψη. Θέλουμε αυτό να καταστεί κεντρικό μέλημα αυτής της πολιτικής. Τα ελάχιστα ποσά στις προτάσεις είναι ελάχιστα ποσά, εκ των οποίων το 35% πρέπει να δαπανηθεί για τη βασική εκπαίδευση και τη βασική υγειονομική περίθαλψη. Αν γίνουν αυτές οι επιλογές, η Ευρώπη θα συμβάλει στη δημιουργία ενός ασφαλέστερου κόσμου, και η Ευρώπη θα μπορεί να κάνει τη διαφορά στον κοινωνικό τομέα, τόσο στην ΕΕ όσο και αλλού. Αυτό ακριβώς επιζητεί συνολικά το Ευρωπαϊκό Κοινοβούλιο. 
<SPEAKER ID="130" LANGUAGE="FR" NAME="Pierre Jonckheer (Verts/ALE )," AFFILIATION="συντάκτης της γνωμοδότησης της Επιτροπής Διεθνούς Εμπορίου">
<P>
   . – Κύριε Πρόεδρε, θα ήθελα, όπως ο συνάδελφός μου, ο κ. van den Berg, να μιλήσω, καταρχάς, εξ ονόματος της Επιτροπής Διεθνούς Εμπορίου και κατόπιν να συνεχίσω ως πρώτος ομιλητής της Ομάδας μου. Φρονώ, εξ ονόματος της Επιτροπής Διεθνούς Εμπορίου, ότι πρέπει να ευχαριστήσουμε τον εισηγητή για την ποιότητα του έργου του και για τον τρόπο με τον οποίο διεξήχθησαν οι εργασίες στους κόλπους της προσωρινής επιτροπής.
<P>
Τώρα, εξ ονόματος της Ομάδας μου, με την ιδιότητα ενός εκ των ομιλητών της Ομάδας μου –η κ. Buitenweg, η συντονίστριά μας, θα παρέμβει αργότερα– θα ήθελα να σας πω δυο πράγματα. Πρώτον, ο λόγος για τον οποίο η Ομάδα των Πρασίνων/Ευρωπαϊκή Ελεύθερη Συμμαχία κατέθεσε εναλλακτική πρόταση ψηφίσματος είναι ότι φρονούμε πως, σε αυτό το παιχνίδι των τριών, σε αυτό το θεσμικό τρίγωνο, το μήνυμα του Κοινοβουλίου πρέπει να είναι η ενίσχυση του μηνύματος της Επιτροπής και η υποστήριξη των προτάσεων της Επιτροπής, επισημαίνοντας μάλιστα, σε ορισμένες δημοσιονομικές γραμμές, την επιθυμία να υλοποιήσουμε περισσότερα από όσα προβλέπουν οι προτάσεις της Επιτροπής, παραμένοντας όμως στα όρια που επιτρέπουν οι συνθήκες. Γι’ αυτόν τον λόγο –και θα επανέλθουμε σε αυτό το σημείο– θελήσαμε να τονίσουμε ορισμένες προτεραιότητες, ιδίως στον τομέα της ανάπτυξης της υπαίθρου και επίσης στους τομείς της εκπαίδευσης και του πολιτισμού.
<P>
Από την άλλη πλευρά, θα ήθελα να απευθυνθώ επίσης στην Προεδρία του Συμβουλίου. Είναι προφανώς ανάρμοστο να βομβαρδίζουμε την Προεδρία, διότι την γνωρίζουμε, και ξέρουμε ότι κάνει ό,τι περνάει από το χέρι της, όπως λένε. Ο πραγματικός στόχος των επικρίσεων είναι εκείνες οι χώρες –η ομάδα του 1%– που θέλουν την πίτα ολόκληρη και τον σκύλο χορτάτο, για να το πω απλά. Από την άποψη αυτή, χρειάζεται μια συμφωνία, όμως η επίτευξη συμφωνίας πάση θυσία δεν είναι λύση. Η πρόταση της Επιτροπής και η πρόταση του Συμβουλίου διαφέρουν ακόμη ωστόσο κατά 150 δισ. ευρώ για επτά έτη.
<SPEAKER ID="131" LANGUAGE="IT" NAME="Enrico Letta (ALDE )," AFFILIATION="συντάκτης της γνωμοδότησης της Επιτροπής Οικονομικών και Νομισματικών Θεμάτων">
<P>
Η έκθεση Böge είναι μια καλή και ισορροπημένη έκθεση που ευθυγραμμίζεται με την πρόταση της Επιτροπής Prodi. Η έκθεση διατηρεί επαρκές επίπεδο πόρων για την Ένωση, διασφαλίζει την υποστήριξη της Ένωσης στις περιοχές με αναπτυξιακή υστέρηση, καταβάλλει προσπάθεια να μην ζημιωθεί κανείς από τη διεύρυνση, και στοχεύει στη συνοχή, αλλά και στην ανταγωνιστικότητα, αποδίδοντας πρωταγωνιστικό ρόλο στην έρευνα και στην τεχνολογική καινοτομία. Αυτά είναι τα θέματα που έθεσε η Επιτροπή Οικονομικών και Νομισματικών Θεμάτων και τα οποία έλαβε υπόψη του ο εισηγητής κ. Böge, γεγονός για το οποίο τον ευχαριστούμε. Ωστόσο, πέρα από τις βελτιώσεις που μπορούν να επέλθουν, είναι σημαντικό να εξετάσουμε την πραγματική και συμβολική αξία της έγκρισης αυτού του κειμένου από το Κοινοβούλιο.
<P>
Το θετικό μήνυμα είναι διπλό: η επίτευξη μιας συμφωνίας στα προκαθορισμένα χρονικά όρια και, ειδικότερα, η απόρριψη της δραστικής μείωσης των πόρων αποτελούν απόδειξη της βούλησης να μην ενδώσουμε στις τάσεις επανεθνικοποίησης. Η απόφαση αυτή μπορεί να εκληφθεί ως έκκληση προς το Ευρωπαϊκό Συμβούλιο της προσεχούς εβδομάδας προκειμένου να καταλήξει σε μια συμφωνία που θα είναι όσο το δυνατόν πλησιέστερη προς τη θέση μας. Αντιθέτως, η τελευταία πρόταση του Συμβουλίου δεν φαίνεται να βαδίζει προς αυτήν την κατεύθυνση. Να γιατί –όπως είπε και ο Πρόεδρος Barroso, τη δήλωση του οποίου εκτιμώ– έχουμε ανάγκη από μια ανάκαμψη και αυτή, κύριε Πρόεδρε, είναι η πρώτη κρίσιμη απόφαση για την ανάκαμψη της Ένωσης. 
<SPEAKER ID="132" LANGUAGE="PT" NAME="Jamila Madeira (PSE )," AFFILIATION="συντάκτρια της γνωμοδότησης της Επιτροπής Απασχόλησης και Κοινωνικών Υποθέσεων">
<P>
   . – Κύριε Πρόεδρε, κυρίες και κύριοι συνάδελφοι, χαίρομαι που η πρόταση επί της οποίας ψηφίζουμε αύριο προτείνει την εσωτερική ανακατανομή 200 εκατομμυρίων ευρώ από τα διευρωπαϊκά δίκτυα ενέργειας στην Κοινωνική Ατζέντα, η οποία είναι ουσιαστικός παράγοντας για την κοινωνική ενσωμάτωση, την ανάπτυξη και την ανταγωνιστικότητα.
<P>
Πρέπει, επίσης, να επισημανθεί ότι το αίτημα για αύξηση του χρηματοδοτικού πλαισίου του προγράμματος «Πρόοδος» με στόχο την προώθηση της αποτελεσματικής υλοποίησης της στρατηγικής της Λισαβόνας και της Κοινωνικής Ατζέντας συνιστά επιτυχία για την Επιτροπή Απασχόλησης και Κοινωνικών Υποθέσεων. Ελπίζουμε –και επαναλαμβάνω αυτό το αίτημα– στις διαπραγματεύσεις το Συμβούλιο να μην κωφεύσει σε αυτή την επιθυμία για αύξηση των κονδυλίων. Θέλω, πάντως, να αναφέρω, με μια κάποια ανησυχία, ότι δεν γίνεται αναφορά σε αυτή την έκθεση στον κοινωνικό διάλογο και στην ελεύθερη κυκλοφορία των εργαζομένων, και ιδίως στο Ευρωπαϊκό Σύστημα Απασχόλησης (EURES).
<P>
Πιστεύω ότι είναι σημαντικό το χρηματοδοτικό περιθώριο στη γραμμή 1A να μπορέσει να γεφυρώσει το χάσμα. Ωστόσο, μιλώντας εκ μέρους της Επιτροπής Απασχόλησης και Κοινωνικών Υποθέσεων επί του συγκεκριμένου θέματος, και υπό το πρίσμα του κρίσιμου ρόλου της Ευρώπης στα θέματα κοινωνικής δικαιοσύνης και συνοχής, θέλω να εκφράσω την ανησυχία μου για τον τρόπο που η Προεδρία του Λουξεμβούργου χειρίστηκε ζητήματα που σχετίζονται με τις στατιστικές συνέπειες λόγω διεύρυνσης, και κατά συνέπεια, θα ήθελα να …
<SPEAKER ID="133" LANGUAGE="DE" NAME="Jutta D. Haug (PSE )," AFFILIATION="συντάκτρια της γνωμοδότησης της Επιτροπής Περιβάλλοντος, Δημόσιας Υγείας και Ασφάλειας των Τροφίμων">
<SPEAKER ID="134" LANGUAGE="DE" NAME="Paul Rübig (PPE-DE )," AFFILIATION="συντάκτης της γνωμοδότησης της Επιτροπής Βιομηχανίας, Έρευνας και Ενέργειας">
<P>
   . – Κύριε Πρόεδρε, πρώτα απ’ όλα θα ήθελα να σας παρακαλέσω να διαβιβάσετε στο Συμβούλιο και την Επιτροπή, στον κ. Schmit και τον κ. Barroso, την αντιπρότασή μας να διεξαγάγουν τριμερή διάλογο μαζί μας εδώ στο Σώμα. Οι άμεσα εκλεγμένοι αντιπρόσωποι του ευρωπαϊκού λαού ασφαλώς θα πρέπει να έχουν ηγετικό ρόλο σε τέτοιες διαπραγματεύσεις, οι οποίες θα πρέπει να διεξάγονται προς όφελος των πολιτών.
<P>
Δεύτερον, θα ήθελα να υπογραμμίσω ότι η Επιτροπή και το Συμβούλιο έθεσαν τον στόχο να εφαρμόσουν τη στρατηγική της Λισαβόνας, που έχει ως στόχους την ανάπτυξη και την απασχόληση. Η ανάπτυξη σημαίνει την αύξηση του καθαρού εισοδήματος όλων: των φοιτητών, των εργαζομένων, των συνταξιούχων. Ανάπτυξη σημαίνει την αύξηση των εσόδων στο τέλος του μήνα. Πώς μπορούμε να το επιτύχουμε αυτό; Δημιουργώντας περισσότερες θέσεις εργασίας, γιατί απασχόληση σημαίνει ότι θα υπάρχουν περισσότερα έσοδα για ανακατανομή. Αυτό είναι που κάνει την Επιτροπή Barroso να έχει τόση κοινωνική υπευθυνότητα, και το Σώμα υποστηρίζει πλήρως τους κοινωνικούς της στόχους. Γι’ αυτό, είμαι περίεργος να δω αν το Συμβούλιο θα είναι διατεθειμένο και θα δείξει αρκετό θάρρος ώστε να αυξήσει τις εγγραφές πόρων για τη στρατηγική της Λισαβόνας, αν θα γίνει μόνο διπλασιασμός του προϋπολογισμού για την έρευνα ή θα υπάρξουν και ενδείξεις σοβαρής πρόθεσης εκτέλεσής του, αν θα γίνουν προσπάθειες διάθεσης επιπλέον πόρων στο πρόγραμμα πλαίσιο για την ανταγωνιστικότητα και την καινοτομία, καθώς και προσπάθειες στους τομείς των τηλεπικοινωνιών, στις υποδομές και σε άλλους τομείς, προκειμένου να διασφαλιστεί ότι οι άνθρωποι θα έχουν στο τέλος του μήνα μεγαλύτερα εισοδήματα στους τραπεζικούς τους λογαριασμούς.
<SPEAKER ID="135" LANGUAGE="EN" NAME="Phillip Whitehead (PSE )," AFFILIATION="συντάκτης της γνωμοδότησης της Επιτροπής Εσωτερικής Αγοράς και Προστασίας των Καταναλωτών">
<P>
   . – Κύριε Πρόεδρε, ο κ. Böge έκανε δημιουργική χρήση της φόρμουλας της προσωρινής επιτροπής και τον συγχαίρω, για δεύτερη φορά.
<P>
Ο κ. Barroso αναφέρθηκε σε μια περιορισμένη Ευρώπη και στις επιπτώσεις αυτού του προορισμού αν φτάσουμε εκεί. Ελπίζω να μην καταλήξει σε αργό θάνατο. Εκτιμώ ότι πρέπει να έχουμε εμπιστοσύνη στους πολίτες μας και να μην εντείνουμε την αποξένωση που αισθάνονται πολλοί από αυτούς και την οποία εξέφρασαν τις τελευταίες εβδομάδες. 
<SPEAKER ID="136" LANGUAGE="HU" NAME="Etelka Barsi-Pataky (PPE-DE )," AFFILIATION="συντάκτρια της γνωμοδότησης της Επιτροπής Μεταφορών και Τουρισμού">
<P>
   . – Τόσο το τωρινό Σώμα όσο και οι προκάτοχοί μας κατέβαλαν πολλές προσπάθειες για την υποστήριξη της ανάπτυξης των διευρωπαϊκών δικτύων μεταφορών. Η ομαλή λειτουργία των ευρωπαϊκών υποδομών είναι ένας από τους ζωτικούς πυλώνες της στρατηγικής της Λισαβόνας και σημαντική προϋπόθεση για την ευρωπαϊκή οικονομική, γεωγραφική και κοινωνική συνοχή. Το περασμένο έτος, επελέγησαν 30 προγράμματα –περιλαμβανομένων των προγραμμάτων Marco Polo και Galileo– που θα έχουν υψηλή προτεραιότητα και αντίστοιχη χρηματοδοτική στήριξη εκ μέρους της Κοινότητας. Αυτά τα 30 επενδυτικά προγράμματα προτεραιότητας δημιουργούν ένα δίκτυο που περιλαμβάνει και διασυνδέει τα δεκαπέντε παλαιά και τα δέκα νέα κράτη μέλη· θέτουν τέρμα στη συμφόρηση στα δίκτυα, αντικαθιστούν ελλείποντα τμήματα υποδομών και δίνουν ιδιαίτερη προσοχή στα διασυνοριακά τμήματα, με άλλα λόγια, προσδίδουν ουσιαστικά ολοκληρωμένο χαρακτήρα στο σύστημα των ευρωπαϊκών δικτύων μεταφορών.
<P>
Με βάση την εμπειρία μας, τα προγράμματα απέτυχαν να δρομολογηθούν ή δρομολογήθηκαν με πολύ βραδείς ρυθμούς τις τελευταίες δεκαετίες λόγω, μεταξύ άλλων, του δισταγμού της Κοινότητας να συνδράμει στη χρηματοδότηση. Το αλλάζουν αυτό, άραγε, οι νέες δημοσιονομικές προοπτικές; Όντως το αλλάζουν. Οι προτεινόμενες κατανομές στο πλαίσιο των νέων δημοσιονομικών προοπτικών επιτρέπουν την κατά μέσο όρο κοινοτική χρηματοδότηση σε ποσοστό 15% και, επιπλέον, διαμορφώθηκαν άλλες καινοτόμες μορφές χρηματοδότησης. Αυτό θα παράσχει τη δυνατότητα για την ανάπτυξη ενός νέου τύπου χρηματοδοτικού συστήματος, που είναι πιο αποτελεσματικό σε σύγκριση με προηγούμενα συστήματα και απαιτεί μικρότερες συνεισφορές από τα κράτη μέλη, για πρώτη φορά στην ιστορία της χρηματοδότησης των διευρωπαϊκών δικτύων. Μάλιστα, η κοινοτική χρηματοδότηση θα δράσει ως καταλύτης. Είναι ομόφωνη άποψη της προσωρινής επιτροπής ότι οι κατανεμηθέντες πόροι πρέπει να θεωρηθούν ως το ελάχιστο απαιτούμενο ποσοστό. 
<SPEAKER ID="137" LANGUAGE="DE" NAME="Constanze Angela Krehl (PSE )," AFFILIATION="συντάκτρια της γνωμοδότησης της Επιτροπής Περιφερειακής Ανάπτυξης">
<P>
Ενόψει της σημερινής αποστασιοποίησης των πολιτών από την ευρωπαϊκή πολιτική, θα πρέπει να επικεντρωθούμε στη συνέχιση αυτής της επιτυχημένης πολιτικής με τα πολυετή προγράμματα διάρκειας 7 ετών και να φροντίσουμε για την κατάλληλη χρηματοδότησή τους.
<P>
Επικροτώ θερμά την πρόταση του εισηγητή κ. Böge να εξασφαλιστεί το 0,41% του ακαθάριστου εθνικού εισοδήματος για την πολιτική συνοχής και να παραμείνει σε ισχύ το ανώτατο όριο του 4%.
<P>
Υποστηρίζουμε επίσης τα μέτρα για την αντιμετώπιση του ιδιαίτερου προβλήματος των περιφερειών που πλήττονται από το στατιστικό αποτέλεσμα και των παραμεθορίων περιφερειών. Φυσικά, όλοι εδώ στο Σώμα καταλαβαίνουν ότι χρησιμοποιούμε τους φορολογικούς πόρους. Γι’ αυτό, η Επιτροπή Περιφερειακής Ανάπτυξης υποστηρίζει πλήρως την αυστηρή εφαρμογή του κανόνα Ν+2 και τάσσεται υπέρ της επέκτασής του στο Ταμείο Συνοχής. Οι ευρωπαϊκοί φορολογικοί πόροι πρέπει να δαπανώνται με αποτελεσματικό τρόπο και όχι να χάνονται σε κάποιες μαύρες τρύπες. Θα ήθελα δε να προσθέσω ότι το Συμβούλιο θα πρέπει να λάβει υπόψη τα οφέλη από την εφαρμογή του κανόνα Ν+2.
<SPEAKER ID="138" LANGUAGE="NL" NAME="Albert Jan Maat (PPE-DE )," AFFILIATION="εισηγητής της γνωμοδότησης της Επιτροπής Γεωργίας και Αγροτικής Ανάπτυξης">
<P>
   . – Κύριε Πρόεδρε, θέλω να συγχαρώ τον κ. Böge για την ισορροπημένη του έκθεση. Παρά τα κάποια εμπόδια σε ολόκληρο τον γεωργικό τομέα, είναι ένα πολύ ισορροπημένο έγγραφο. Η ευρωπαϊκή γεωργία είναι εκείνη που καθιστά δυνατό τον πολυετή προϋπολογισμό, διότι είναι ο μόνος τομέας που περιστέλλει δραματικά τις δαπάνες του. Θα περικόψουμε τον προϋπολογισμό μας από 36% σε 26%. Αυτό μου φαίνεται ως ένα τεράστιο άλμα προς τα εμπρός για όλους τους υπόλοιπους τομείς προκειμένου να υιοθετήσουν μια ευρωπαϊκή πολιτική.
<P>
Παραμένουν δύο εμπόδια. Έχουμε μια συμφωνία από τις Βρυξέλλες, που καθορίζει το επιτρεπόμενο επίπεδο αύξησης σε εκείνον τον προϋπολογισμό. Την ίδια στιγμή, σημειώνω ότι δεν έχουν προβλεφθεί πόροι για την ένταξη της Ρουμανίας και της Βουλγαρίας. Τώρα που η ευρωπαϊκή γεωργία προβαίνει σε πολύ δραστικές περικοπές, δεν μπορώ να φανταστώ με ποιον τρόπο, με βάση τη συμφωνία των Βρυξελλών, μπορεί να χρηματοδοτηθεί η ένταξη της Βουλγαρίας και της Ρουμανίας με εκείνο το 26%.
<P>
Σε μια ακραία περίπτωση, θα μπορούσε να σημαίνει ότι, εφόσον εκείνη η συμφωνία και οι σχετικές περικοπές πρέπει να γίνουν από τα παλαιά 15 κράτη μέλη, μπορεί να διαμορφωθεί μια κατάσταση το 2012 σύμφωνα με την οποία οι γεωργοί στα 15 παλαιά κράτη μέλη θα λαμβάνουν 15% λιγότερες επιδοτήσεις από τους γεωργούς στα νέα κράτη μέλη. Σίγουρα δεν μπορεί να συμβεί κάτι τέτοιο.
<P>
Προσφεύγοντας στη μερική συγχρηματοδότηση ως λύση σε αυτό το πρόβλημα, ο κ. Böge παρέχει την εναλλακτική λύση της καταπολέμησης της φωτιάς με τη φωτιά, έστω και αν αυτό προκάλεσε τεράστια κύματα διαμαρτυρίας στην Επιτροπή Γεωργίας του ΕΚ, διότι καταρχάς παραμένει το λίαν περίπλοκο ζήτημα του κατά πόσον αυτό έχει νομική βάση. Δεύτερον, εκτιμούμε πάρα πολύ την κοινή αγορά και θέλουμε να την διατηρήσουμε. Ό,τι και αν συμβεί, η συγχρηματοδότηση υποχρεωτικών δαπανών δεν πρέπει να οδηγήσει σε επανεθνικοποίηση της γεωργικής πολιτικής.
<SPEAKER ID="139" LANGUAGE="DE" NAME="Ruth Hieronymi (PPE-DE )," AFFILIATION="συντάκτρια της γνωμοδότησης της Επιτροπής Πολιτισμού και Παιδείας">
<P>
   . – Κύριε Πρόεδρε, θέλω καταρχάς να ευχαριστήσω εξ ονόματος της Επιτροπής Πολιτισμού και Παιδείας τον εισηγητή κ. Böge, ο οποίος είχε το θάρρος να ορίσει στο σχέδιο έκθεσής του ξεκάθαρες προτεραιότητες, μία εκ των οποίων –και μάλιστα σαφής– είναι ο τομέας της παιδείας και της κατάρτισης, που είναι καίριοι παράγοντες για την απασχόληση, την κοινωνική ενσωμάτωση και την ανταγωνιστικότητα. Και ο εισηγητής δεν περιορίστηκε σε λόγια, αλλά προσέθεσε σχεδόν ένα δισ. ευρώ στο σχέδιο προϋπολογισμού για τα μεγάλα εκπαιδευτικά προγράμματα Erasmus και Leonardo και για τις ανταλλαγές νέων.
<P>
Ο κ. Böge ζήτησε αύξηση και για τον πολιτισμό, αλλά το σχετικό ποσόν παρέμεινε δυστυχώς πολύ μικρότερο από εκείνο που χρειαζόμαστε επειγόντως. Όσο λυπηρό και αν είναι αυτό δεδομένης της συχνότητας με την οποία επικαλούμαστε την ψυχή της Ευρώπης, θα ήθελα να ζητήσω από το Σώμα εξ ονόματος της Επιτροπής Πολιτισμού και Παιδείας να υποστηρίξει αύριο με μεγάλη πλειοψηφία τις προτάσεις αυτές. Τώρα που το Συμβούλιο έλαβε ένα σαφές μήνυμα από τους πολίτες μέσω των δημοψηφισμάτων, απευθύνω έκκληση να διορθώσει τις προτεραιότητές του και να δεχτεί όσα προτείνει το Σώμα μέσω του εισηγητή του λαμβάνοντας σοβαρά υπόψη στον ευρωπαϊκό προϋπολογισμό, μαζί με την παιδεία και τον πολιτισμό, ιδίως τη συμμετοχή των πολιτών. Πριν από το δημοψήφισμα, το 72% των πολιτών είχαν πει πως ήταν ανεπαρκώς ή και καθόλου ενημερωμένοι. Συνεπώς, το Συμβούλιο πρέπει να μάθει το μάθημά του σε σχέση με την οικονομική κατάσταση. 
<SPEAKER ID="140" LANGUAGE="FR" NAME="Gérard Deprez (ALDE )," AFFILIATION="συντάκτης της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<P>
   . – Κύριε Πρόεδρε, κυρίες και κύριοι, θέλω καταρχάς να συγχαρώ τον εισηγητή μας, τον κ. Böge, και τους συνεργάτες που τον βοήθησαν, για το εύρος και την ιδιαίτερη ποιότητα της εργασίας που εκπόνησαν καθώς και για το πολιτικό όραμα που εμπνέει την έκθεσή τους. Ως συντάκτης της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, δεν έχω κανένα παράπονο. Αντιθέτως, είμαι στην ευχάριστη θέση να πω ότι συμφωνώ πλήρως με τις κατευθύνσεις που προτείνει η έκθεση Böge για τον σημαντικό τομέα της ελευθερίας, της ασφάλειας και της δικαιοσύνης, ο οποίος είναι, από διαρθρωτικής και δημοσιονομικής άποψης, αναγνωρισμένος και καθιερωμένος ως μια από τις θεμελιώδεις προτεραιότητες της Ένωσης.
<P>
Επισημαίνω με ικανοποίηση ότι η έκθεση Böge προτείνει –όπως το είχα ζητήσει εξάλλου– να αφιερωθεί, κατά κάποιο τρόπο, αυτός ο τομέας δραστηριότητας στην κατηγορία 3 στη δημιουργία μιας αυτόνομης υποκατηγορίας, που θα εγγυάται τα αναγκαία μέσα για την ανάπτυξή του.
<P>
Τέλος –αυτό είναι τελείως προσωπικό, κύριε Πρόεδρε, και με την ιδιότητα του εκλεγμένου στη Βαλλονία βουλευτή– θέλω να δηλώσω ξεκάθαρα στον υπουργό-πρόεδρο της περιφέρειας της Βαλλονίας, κ. Jean-Claude Van Cauwenberghe, ότι υποστηρίζω ενεργά το αίτημα, που περιέχεται στην παράγραφο 58 της έκθεσης, περί υποστήριξης των νομίμων συμφερόντων των περιφερειών που επλήγησαν από το στατιστικό φαινόμενο της διεύρυνσης. Έτσι δεν θα χρειαστεί ο κ. Van Cauwenberghe να δημοσιεύσει νέα δήλωση με χονδροειδή ψέματα. 
<SPEAKER ID="141" LANGUAGE="DE" NAME="Johannes Voggenhuber (Verts/ALE )," AFFILIATION="συντάκτης της γνωμοδότησης της Επιτροπής Συνταγματικών Υποθέσεων">
<SPEAKER ID="142" LANGUAGE="PT" NAME="Ilda Figueiredo (GUE/NGL )," AFFILIATION="συντάκτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων">
<P>
   . – Κύριε Πρόεδρε, η Επιτροπή Δικαιωμάτων των Γυναικών λυπάται που οι κατανομές που προτείνονται στο «πακέτο Prodi» για τα κοινωνικά θέματα, την ισότητα και την απασχόληση δεν αντιπροσωπεύουν πραγματική αύξηση σε σύγκριση με το προηγούμενο δημοσιονομικό πλαίσιο, παρά το γεγονός ότι αυξήθηκαν οι ανισότητες στη διευρυμένη Ευρώπη, ότι περισσότερα από 20 εκατομμύρια άτομα είναι άνεργοι και ότι η φτώχεια και ο κοινωνικός αποκλεισμός πλήττουν τώρα 70 εκατομμύρια άτομα.
<P>
Κατά συνέπεια, πρέπει να διατεθεί επαρκής χρηματοδότηση για το πρόγραμμα «Πρόοδος», πρέπει να δοθεί μεγαλύτερη προσοχή στη συμμετοχή των γυναικών στα διάφορα προγράμματα και πρέπει να υπάρξει σαφής επιμερισμός δράσεων σε σχέση με την ποιότητα και τις πολιτικές κατά των διακρίσεων, με ιδιαίτερο στόχο την προώθηση των δικαιωμάτων των γυναικών και τη συμμετοχή τους, μέσω της δημιουργίας προγραμμάτων όπως η «Ισότητα μεταξύ Ανδρών και Γυναικών 2013» και μέσω νέας χρηματοδότησης για το νέο Ευρωπαϊκό Ινστιτούτο Ισότητας των Φύλων.
<SPEAKER ID="143" LANGUAGE="NL" NAME="Jan Mulder (ALDE )," AFFILIATION="συντάκτης της γνωμοδότησης της Επιτροπής Ελέγχου του Προϋπολογισμού">
<P>
Το δεύτερο σημαντικό θέμα που θέλει να επισημάνει η Επιτροπή Δημοσιονομικού Ελέγχου είναι ότι, μολονότι διαθέτουμε προϋπολογισμό, κάθε χρόνο υστερούμε σημαντικά σε ό,τι αφορά τις δαπάνες. Αυτές είναι γνωστές ως εκκρεμείς υποχρεώσεις και, κατά συνέπεια, θεωρούμε ζωτικής σημασίας να παραμείνει σε ισχύ ο κανόνας N+2. Είναι απαράδεκτο ένα κράτος μέλος να προκαταβάλλει ποσά και, κατόπιν, η Επιτροπή να μην γνωρίζει με ποιον τρόπο θα τα δαπανήσει. 
<SPEAKER ID="144" LANGUAGE="PT" NAME="Paulo Casaca (PSE )," AFFILIATION="συντάκτης της γνωμοδότησης της Επιτροπής Αλιείας">
<P>
   . – Κύριε Πρόεδρε, κύριε Πρόεδρε της Επιτροπής, θέλω καταρχάς να συγχαρώ τον εισηγητή για το έξοχο έργο του, θέλω όμως παράλληλα να πω, αν μου επιτρέπεται, ότι με ανησυχεί πολύ το γεγονός ότι είχαμε πρόσβαση σε ένα ταμείο διαπραγμάτευσης –που μας παρείχε πράγματι η Προεδρία του Λουξεμβούργου– το οποίο μείωσε την πρόταση του Ευρωπαϊκού Κοινοβουλίου κατά περίπου 100 000 εκατομμύρια ευρώ.
<P>
Αυτή είναι μια δραστική μείωση που ενδέχεται να υπονομεύσει πλήρως την ίδια τη βάση προστασίας των φυσικών θαλάσσιων πόρων. Δεν πρέπει να παραγνωρίσουμε το γεγονός ότι σε αυτή τη θαλάσσια περιοχή πρέπει πλέον να χρηματοδοτούμε εξωτερικές αλιευτικές συμφωνίες και να συμμορφωνόμαστε με τη Σύμβαση OSPAR (Συμβάσεις του Όσλο και των Παρισίων για την Πρόληψη της Θαλάσσιας Ρύπανσης), στην οποία είναι συμβαλλόμενο μέρος η ΕΕ και η οποία ορίζει νέες περιοχές προστασίας των ωκεανών.
<P>
Αυτό είναι κάτι που μας ανησυχεί πολύ και θέλω να παρακαλέσω θερμά το Συμβούλιο να εγκρίνει τις πραγματικές μας ανάγκες. Θέλω, επίσης, να σας παρακινήσω, κύριε Barroso, να μείνετε συνεπής στη θέση που κρατούσατε μέχρι τώρα, προασπιζόμενος λίαν αποφασιστικά την πρόταση της Επιτροπής σας, διότι αυτό ακριβώς θα προασπίσει την Ευρώπη, θα προασπίσει τα συμφέροντά μας και θα προασπίσει τη θάλασσα...
<SPEAKER ID="145" LANGUAGE="FR" NAME="Alain Lamassoure," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών συμφωνεί με τις κατευθύνσεις που ενέκρινε η προσωρινή επιτροπή μας κατόπιν πρότασης του εισηγητή της, κ. Reimer Böge, τον οποίο επιθυμώ να συγχαρώ εξ ονόματος της Ομάδας μας. Χάρη σε αυτόν, το Κοινοβούλιο θα είναι έτοιμο εγκαίρως. Το ηχηρό μήνυμα αυτής της έκθεσης είναι ότι η Ένωση δεν μπορεί να διευρύνεται και να ενισχύεται χωρίς να αυξάνεται ο προϋπολογισμός. Μας το υπενθύμισε ο πρόεδρος Barroso.
<P>
Κατά τη γνώμη μας, σημασία έχει καταρχάς η χρηματοδότηση των πολιτικών που συνδέονται με το πρόγραμμα της Λισαβόνας: διευρωπαϊκά δίκτυα, έρευνα, πανεπιστημιακές ανταλλαγές, οικονομία της γνώσης. Σημασία έχει επίσης η αλληλεγγύη: ισχυρή αλληλεγγύη προς τους νέους εταίρους μας και αλληλεγγύη σε ολόκληρη την Ευρώπη προς τα θύματα των βιομηχανικών αναδιαρθρώσεων ή των αντιξοοτήτων που οφείλονται σε γεωγραφικούς παράγοντες. Όσον αφορά τη χρηματοδότηση της κοινής γεωργικής πολιτικής, πρέπει να ανταποκριθούμε στις δεσμεύσεις που έχουμε αναλάβει απέναντι στους γεωργούς μέχρι το 2013. Εάν όμως προκύψει ότι οι ανάγκες είναι μεγαλύτερες από τους πόρους αυτούς, τα κράτη μέλη είναι αυτά που θα πρέπει να καταβάλουν τη διαφορά. Με ή χωρίς συνταγματική συνθήκη, το Συμβούλιο και το Κοινοβούλιο εξέφρασαν την κοινή επιθυμία τους να δουν την οικονομική Ένωση να μεταμορφώνεται σιγά-σιγά σε ουσιαστική πολιτική Ένωση. Οι προτεραιότητές μας σε αυτό το πλαίσιο είναι η καταπολέμηση της τρομοκρατίας και της σοβαρής εγκληματικότητας, καθώς και η νέα πολιτική γειτνίασης.
<SPEAKER ID="146" LANGUAGE="FR" NAME="Catherine Guy-Quint," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, καταρχάς, θα ήθελα να ευχαριστήσω και εγώ με τη σειρά μου τον κ. Reimer Böge και όλη την ομάδα που, υπό την προεδρία σας, εργάστηκε ώστε το Κοινοβούλιο να έχει μια θέση αντάξια της ιδιότητάς του ως βραχίονα της δημοσιονομικής αρχής.
<P>
Υπενθυμίζεται ότι, μακροπρόθεσμα, οι δαπάνες σε ευρωπαϊκό επίπεδο αποτελούν πηγή εξοικονόμησης για τις εθνικές κυβερνήσεις, ιδίως διότι οι ευρωπαϊκές δαπάνες επιτρέπουν οικονομίες κλίμακας, και διότι συχνά επιτρέπουν στα κράτη μέλη να προβαίνουν σε καινοτομίες και να υλοποιούν πολιτικές τις οποίες δεν θα μπορούσαν να υλοποιήσουν μεμονωμένα. Με έναν προϋπολογισμό που αντιστοιχεί στο 1,07% του ΑΕΠ σε πιστώσεις πληρωμών, έχουμε τα μέσα για να διασφαλίσουμε την υλοποίηση των πολιτικών μας στο μέλλον. Κατέστη επίσης αναγκαίο να καταλύσουμε ορισμένα ταμπού. Αναφέρομαι βασικά στη χρηματοδότηση της κοινής γεωργικής πολιτικής, η οποία θα πρέπει να επανεξεταστεί αν χρειαστεί ώστε να προκύψει δικαιότερη διάρθρωση των δαπανών. Αναφέρομαι επίσης στη βρετανική έκπτωση, η οποία θα πρέπει να καταργηθεί προκειμένου να καταστεί δικαιότερος ο μηχανισμός ιδίων πόρων. Αναφέρομαι ακόμη στο Ταμείο Συνοχής, για το οποίο πρέπει να εφαρμόσουμε έναν μηχανισμό μετάβασης ώστε να μην τιμωρηθούν τα κράτη μέλη που θα αποχωρήσουν ενδεχομένως από αυτό. Επιπλέον, όλα τα θεσμικά όργανα καλούνται να εντείνουν τις προσπάθειές τους με στόχο την εξοικονόμηση και την αποτελεσματικότητα.
<P>
Τέλος, όσον αφορά τις πιστώσεις πληρωμών, δεν είναι δυνατό να γίνει διάκριση μεταξύ των δύο προτεινόμενων στοιχείων της παρούσας πρότασης, δηλαδή του 1,7% για τις πιστώσεις πληρωμών και των 24,2 δισ. για τα μέσα ευελιξίας που απαιτούνται για τον σχεδιασμό πολιτικών υπέρ της ανάπτυξης και της αλληλεγγύης στην Ένωση και στον κόσμο.
<P>
Θα ήθελα να επιμείνω επίσης σε δύο θέματα σχετικά με τη σημερινή κατάσταση. Το πρώτο αφορά την απογοήτευσή μας διότι δεν κατορθώσαμε να χρηματοδοτήσουμε το Natura 2000 ολοκληρωτικά εκτός του προϋπολογισμού για την ανάπτυξη της υπαίθρου, στην οποία δίνουμε ιδιαίτερη σημασία. Το δεύτερο αφορά το αίτημα που υποβάλαμε εμείς οι Σοσιαλιστές για τη διάθεση ειδικών πόρων στο Ευρωπαϊκό Ταμείο Ανάπτυξης, το οποίο αποτελεί απαραίτητο εργαλείο για τη βελτίωση της αποκεντρωμένης συνεργασίας.
<SPEAKER ID="147" LANGUAGE="DA" NAME="Anne E. Jensen," AFFILIATION="εξ ονόματος της Ομάδας ALDE.">
<P>
   – Κύριε Πρόεδρε, και εγώ θέλω να συγχαρώ και να ευχαριστήσω θερμά τον εισηγητή μας, τον κ. Böge, για τις επιμελείς και ολοκληρωμένες του προσπάθειες, πρώτον να αναλύσει την πρόταση της Επιτροπής και έπειτα να διατυπώσει τη θέση του Ευρωπαϊκού Κοινοβουλίου για τις δημοσιονομικές προοπτικές. Η Ομάδα μου υποστηρίζει αυτή την έκθεση. Αυτή η προτεινόμενη βάση διαπραγμάτευσης με το Συμβούλιο διέπεται από συνετή οικονομική λογική. Βρήκαμε τρόπους να αναπροσδιορίσουμε τις προτεραιότητες με βάση την πρόταση της Επιτροπής και να εξοικονομήσουμε πόρους σε σύγκριση με αυτήν.
<P>
Οι βουλευτές της Ομάδας της Συμμαχίας Φιλελευθέρων και Δημοκρατών για την Ευρώπη χαιρόμαστε ιδιαιτέρως που η πρόταση επικεντρώνεται στην έρευνα, στην εκπαίδευση και στις επενδύσεις στις μεταφορές και στην ενέργεια. Ακριβώς σε αυτούς τους τομείς είναι που χρειάζεται να διοχετεύσουμε πολύ περισσότερους από τους δημοσιονομικούς πόρους της ΕΕ. Σε τέτοιας κλίμακας προσπάθειες ερείδεται το μέλλον, και αυτές μπορούν να προσδώσουν θέση ισχύος στην ΕΕ. Αυτός είναι ο λόγος για τον οποίο είναι ακόμα πιο λυπηρό το γεγονός ότι ακριβώς σε αυτούς τους τομείς οι αρχηγοί κρατών ή κυβερνήσεων ακονίζουν τα μαχαίρια τους προκειμένου να προβούν σε περικοπές. Θέλουν να περικόψουν ανηλεώς τις φιλόδοξες ερευνητικές μας προσπάθειες, και αυτό είναι μάλλον ακατανόητο και αντιβαίνει στις μεγαλόστομες δηλώσεις του Συμβουλίου για την κοινή έρευνα. Ακριβώς σε αυτούς τους τομείς, όπου οι κοινές προσπάθειες θα μπορέσουν να ενισχύσουν την ανταγωνιστικότητα της ΕΕ, είναι που αφαιρούν και εξοικονομούν ποσά τα οποία, από μια γενικότερη άποψη, είναι στη συντριπτική τους πλειονότητα μετρίου ύψους. Όπως βεβαίως μας είπε ο Πρόεδρος της Επιτροπής, ο κ. Barroso, αυτού του είδους η εξοικονόμηση θα έχει όντως συνέπειες για τις φιλοδοξίες μας στον συγκεκριμένο τομέα.
<P>
Η γεωργική πολιτική και η στήριξη προς τις φτωχές περιφέρειες των παλαιών κρατών μελών θα συνεχίσει να αντιπροσωπεύει μεγάλο ποσοστό του προϋπολογισμού. Κατά συνέπεια, είναι ανάγκη το συνολικό πλαίσιο να είναι το ενδεδειγμένο ούτως ώστε να καθιστά δυνατή τη χρηματοδότηση νέων αναγκών. Ο προϋπολογισμός της ΕΕ εξακολουθεί να αντιπροσωπεύει μόλις ένα τοις εκατό του ακαθάριστου εθνικού εισοδήματος, και δεν μπορεί να ισχυριστεί κανείς ότι τα ποσά τα οποία συζητάμε θα αποτελέσουν αιτία δημοσιονομικής κρίσης σε οποιοδήποτε από τα κράτη μέλη. Κατά συνέπεια, θέλω πραγματικά να καλέσω το Ευρωπαϊκό Συμβούλιο να εξεύρει μια λογική λύση στην ερχόμενη σύνοδο κορυφής, να βρει λύση στο αδιέξοδο και να δείξει ότι μπορούν να επιτευχθούν αποτελέσματα. Συμφωνώ με τον κ. Böge ως προς το ότι θέλουμε και το Ευρωπαϊκό Κοινοβούλιο να προτείνει μια λύση, όχι όμως με κάθε τίμημα. Θέλω, ωστόσο, να πω ότι το Ευρωπαϊκό Κοινοβούλιο εμφανίστηκε με μια εποικοδομητική και ρεαλιστική πρόταση. Υποχρεούμαστε να βρούμε μια λύση ούτως ώστε να καταστεί δυνατή η έναρξη εφαρμογής των προγραμμάτων των διαρθρωτικών ταμείων, τα οποία εκπονήθηκαν για την ανάπτυξη των οικονομιών των νέων κρατών μελών την 1η Ιανουαρίου 2007. Θα είναι θλιβερό να μην επιτευχθεί αποτέλεσμα και να μην επιδειχθεί διαπραγματευτική βούληση. 
<SPEAKER ID="148" LANGUAGE="NL" NAME="Kathalijne Maria Buitenweg," AFFILIATION="εξ ονόματος της Ομάδας Verts/ALE">
<P>
Οι ολλανδοί λογιστές έσπειραν τον ευρωσκεπτικισμό, που έδωσε τους καρπούς του την 1η Ιουνίου. Τι συμπέρασμα έβγαλε η ολλανδική κυβέρνηση από όλα αυτά; Ισχυρίζεται ότι το ολλανδικό «όχι» είναι «όχι» στο γεγονός ότι είμαστε καθαροί συνεισφέροντες. Αυτό, βεβαίως, αντιστρέφει τα γεγονότα. Με μεγάλο μου τρόμο είδα ότι αυτό έγινε ξαφνικά και θέση των ολλανδών Σοσιαλδημοκρατών, και αυτό είναι λίαν λυπηρό, αλλά βεβαίως και πολύ εύκολη λύση. Η Ομάδα μου ερμήνευσε το «όχι» με πολύ διαφορετικό τρόπο. Πολλοί δεν καταψήφισαν την Ευρώπη, θέλουν όμως μια καλύτερη Ευρώπη, όχι μια Ευρώπη των πολυεθνικών, αλλά μια Ευρώπη των λαών.
<SPEAKER ID="149" LANGUAGE="FI" NAME="Esko Seppänen," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, είχα την ευκαιρία να δω από κοντά τον τεράστιο όγκο δουλειάς που έκανε ο κ. Böge για την έκθεσή του. Δεν είναι δικό του σφάλμα το γεγονός ότι η Ομάδα μας δεν θα εγκρίνει αυτή την έκθεση από μια προσωρινή επιτροπή, αλλά πρόσκειται στην πλευρά της μειοψηφίας και αντ’ αυτού καταθέτει το δικό της ψήφισμα.
<P>
Το Κοινοβούλιο δεν είχε καμία πρόθεση να καταλήξει σε συναίνεση σχετικά με τον τρόπο χρηματοδότησης των μελλοντικών προϋπολογισμών. Η Ομάδα μας υποστηρίζει το σύστημα εθνικών συνεισφορών, και, πάνω από όλα, συνεισφορών βασισμένων στο ΑΕΠ, και δεν υποστηρίζουμε καθόλου τη φορολόγηση στο πλαίσιο της Ευρωπαϊκής Ένωσης. Θέλουμε οι συνεισφορές να χρεώνονται με δίκαιο τρόπο. Δεν συμβαίνει έτσι επί του παρόντος. Άλλοι πληρώνουν περίπου 5 δισ. ευρώ για να καλύψουν τις συνεισφορές του Ηνωμένου Βασιλείου, ενώ η διόρθωση αυτής της χώρας είναι αβάσιμη.
<P>
Το γενικό σύνολο για τις μελλοντικές δαπάνες είναι καίριας σημασίας. Από τη μια πλευρά υπάρχει το 1% που προτείνεται στην επιστολή που συνέταξαν έξι κράτη μέλη και, από την άλλη πλευρά, τα κράτη μέλη που ανησυχούν για τα διαρθρωτικά ταμεία και το ταμείο συνοχής απαιτούν την προστασία της εσωτερικής συνοχής και σύγκλισης της Ένωσης. Η Ομάδα μας δεν συμμερίζεται την άποψη της επιτροπής ότι το γενικό σύνολο των δαπανών πρέπει να καθοριστεί σύμφωνα με την αρχική πρότασης της Επιτροπής περίπου μεταξύ 1% και 1,14%. Θεωρούμε την πρόταση της Επιτροπής ως το απολύτως ελάχιστο.
<P>
Κύριε Böge, λυπάμαι, αλλά τη στιγμή που ήμουν έτοιμος να αναφερθώ στις καλές πτυχές της έκθεσης, εξαντλήθηκε ο χρόνος μου. 
<SPEAKER ID="150" LANGUAGE="PL" NAME="Dariusz Maciej Grabowski," AFFILIATION="εξ ονόματος της Ομάδας IND/DEM">
<P>
   . – Κύριε Πρόεδρε, κυρίες και κύριοι, μολονότι σέβομαι απόλυτα το έργο του κ. Böge, δεν έχω άλλη επιλογή παρά να πω ότι το σχέδιο δημοσιονομικών προοπτικών ως έχει είναι άνευ αξίας, όπως και η Συνταγματική Συνθήκη, και αξίζει την ίδια τύχη. Το Κοινοβούλιο πρέπει να απορρίψει το σχέδιο δημοσιονομικών προοπτικών, αποδεικνύοντας έτσι ότι κατανοεί και συμμερίζεται τις απόψεις της πλειονότητας των πολιτών της ΕΕ. Θα αποδείξει επίσης ότι σέβεται τις δημοκρατικές αρχές και ότι, ως φερέφωνο του λαού, εκπροσωπεί και προστατεύει τα συμφέροντά του.
<P>
Τι πρόβλημα έχει το σχέδιο δημοσιονομικών προοπτικών; Προβλέπει τη χρήση δυσοίωνων οικονομικών δεικτών και μηχανισμών και, συγκεκριμένα, περιορίζει τις συνεισφορές των κρατών μελών περίπου στο 1%. Δεύτερον, ορίζει ότι ένα υψηλό ποσοστό του προϋπολογισμού θα δαπανηθεί στη γεωργία. Τρίτον, προβλέπει περιορισμένες αυξήσεις δαπανών για τα διαρθρωτικά ταμεία και το Ταμείο Συνοχής. Τέταρτον, το 75% περίπου της χρηματοδότησης για την έρευνα και την ανάπτυξη προβλέπεται για τις πλέον αναπτυγμένες χώρες. Πέμπτον, το διοικητικό κόστος αυξήθηκε ραγδαία και, έκτον, δεν προχωρά αρκετά στην ελευθέρωση της αγοράς υπηρεσιών.
<SPEAKER ID="151" LANGUAGE="" NAME="" AFFILIATION="Αντιπροέδρου">
<SPEAKER ID="152" LANGUAGE="PL" NAME="Wojciech Roszkowski," AFFILIATION="εξ ονόματος της Ομάδας UEN">
<P>
Προτείνουμε την υπερψήφιση της έκθεσης Böge, αλλά σε ελαφρώς τροποποιημένη εκδοχή. Πρώτον, διαφωνούμε με τη σύνδεση ανάμεσα στο ύψος των πληρωμών και στη μεταρρύθμιση του συστήματος ιδίων πόρων, καθώς το δεύτερο παρουσιάζει κάθε ένδειξη ότι μετατρέπεται σε προσπάθεια περαιτέρω απομάκρυνσης από τον συσχετισμό των πληρωμών των κρατών μελών με τα έσοδά τους. Δεύτερον, δεν συμφωνούμε ότι η γεωργία πρέπει να συγχρηματοδοτηθεί, καθώς αυτό θα αποτελέσει το πρώτο βήμα προς μια κατεύθυνση επανεθνικοποίησης της γεωργικής πολιτικής. Τρίτον, εκτιμούμε ότι θα ήταν πιο λογικό να συνεχιστούν τα τρέχοντα σχέδια για τις δημοσιονομικές προοπτικές που καλύπτουν την περίοδο 2007-2013, καθώς αυτό ταιριάζει καλύτερα με τα πολυετή προγράμματα και την κοινή γεωργική πολιτική.
<P>
Το Κοινοβούλιο θα κάνει το καθήκον του ψηφίζοντας υπέρ της έκθεσης Böge. Τώρα είναι σειρά του Συμβουλίου να τηρήσει μια πιο εποικοδομητική στάση.
<SPEAKER ID="153" LANGUAGE="CS" NAME="Jana Bobošíková (NI )." AFFILIATION="">
<P>
Από την άποψη των οικονομικών υπολογισμών, η έκθεση του κ. Böge αποτελεί έναν φρόνιμο συμβιβασμό. Εκφράζει σαφώς το γεγονός ότι δεν μπορεί να υπάρξει περισσότερη Ευρώπη με λιγότερα χρήματα. Πρέπει, εντούτοις, να σεβόμαστε πάνω απ’ όλα τη βούληση των πολιτών. Δεν έχει να κάνει με το τι θεωρούμε εμείς εδώ στο Κοινοβούλιο λογικό, έχει να κάνει με το τι είναι πραγματικά δημοκρατικό. Πιστεύω ότι οι απορρίψεις του Συντάγματος δεν πρέπει να αγνοηθούν αλαζονικά. Θεωρώ λοιπόν ότι η μεγαλύτερη πολιτική πρόκληση είναι να βρουν το κουράγιο οι πολιτικοί να σταθούν ταπεινά μπροστά στους πολίτες και να ομολογήσουν ανοικτά ότι, απλώς, δεν υπάρχει αυτή τη στιγμή γενική συναίνεση σχετικά με το επίπεδο πολιτικής ολοκλήρωσης στην Ευρωπαϊκή Ένωση. Σε αυτό το πλαίσιο, ρωτώ αν έχουμε καν το δικαίωμα να ψηφίσουμε τώρα επί μιας έκθεσης που προσπαθεί να δημιουργήσει ένα πλαίσιο για την πολιτική και οικονομική ζωή της Ευρωπαϊκής Ένωσης για πολλά χρόνια στο μέλλον, και η απάντησή μου είναι κατηγορηματικά «όχι».
<SPEAKER ID="154" LANGUAGE="ES" NAME="Gerardo Galeote Quecedo (PPE-DE )." AFFILIATION="">
<P>
Τα ωραία λόγια του κ. Schmit, για τα οποία ασφαλώς τον ευχαριστούμε, πρέπει να μεταφραστούν σε σαφή δέσμευση για τη συνοχή. Μιλώντας ρεαλιστικά, πιστεύω ότι όλοι συμφωνούμε πως αυτή τη στιγμή λείπει από την Ένωση η πολιτική ηγεσία, αλλά αυτό που θα δοκιμαστεί στις 17 του μηνός είναι η ικανότητα των αρχηγών κρατών και κυβερνήσεων να κάνουν το καθήκον τους. Και θα ήταν τρομερά ανεύθυνο εκ μέρους του Συμβουλίου να μην καταλήξει σε συμφωνία αυτή τη φορά. 
<SPEAKER ID="155" LANGUAGE="ES" NAME="Bárbara Dührkop Dührkop (PSE )." AFFILIATION="">
<P>
   – Κύριε Πρόεδρε, όπως συνηθίζεται σε αυτό το Σώμα, θα ξεκινήσω συγχαίροντας τον κ. Böge για το έργο που επιτέλεσε σε αυτή τη σημαντική έκθεση για τις πολιτικές προκλήσεις και τα δημοσιονομικά μέσα της Ένωσης για την περίοδο 2007-2013.
<P>
Ωστόσο, ανεξαρτήτως όλων αυτών, η Σοσιαλιστική Ομάδα του Ευρωπαϊκού Κοινοβουλίου θα στηρίξει την έκθεση Böge, καθώς, στην πλειονότητα των περιπτώσεων, οι βασικές της απαιτήσεις έχουν συμπεριληφθεί. Καταρχάς, επιβεβαιώνει την πολιτική συνοχής ως ένα απαραίτητο μέσο για την προώθηση της εδαφικής, οικονομικής και κοινωνικής συνοχής και τη μείωση των ανισοτήτων μεταξύ των περιφερειών της Ένωσης –μια κατ’ εξοχήν πολιτική συνοχής– ενώ προβλέπει κατάλληλη χρηματοδότηση 0,41% του ΑΕΕ ως αναγκαία προϋπόθεση.
<P>
Δεύτερον, κάνει την πολιτική και κοινωνική ατζέντα προτεραιότητα και αναγνωρίζει ότι η επαρκής χρηματοδότησή της είναι κρίσιμη ζητώντας αύξηση 200 εκατομμυρίων ευρώ προκειμένου να επιτευχθούν οι στόχοι της. Τρίτον, επιμένει στην ανάγκη επαρκούς επιπέδου χρηματοδότησης των εξωτερικών μέτρων, προκειμένου να γίνει η Ένωση ένας πραγματικός παγκόσμιος συνομιλητής. Και, τέλος, υιοθετεί τη μακροχρόνια απαίτηση του Ευρωπαϊκού Κοινοβουλίου να ενσωματωθεί το Ευρωπαϊκό Ταμείο Ανάπτυξης στον γενικό προϋπολογισμό.
<SPEAKER ID="156" LANGUAGE="FR" NAME="Jean Marie Beaupuy (ALDE )." AFFILIATION="">
<P>
   – Κύριε Πρόεδρε, όπως και πολλοί άλλοι βουλευτές, θα ήθελα να συγχαρώ τον αξιότιμο συνάδελφο Reimer Böge για το έργο που επιτέλεσε καθώς και για το γεγονός ότι συντόνισε όλες τις συναφείς εργασίες. Αρμόζει επίσης κατά τη γνώμη μου να ειπωθεί, κύριε Böge, ότι πολλοί άλλοι βουλευτές αυτού του Σώματος έχουν επιδείξει υπευθυνότητα και επιμέλεια αγγίζοντας την πλειοψηφία των δύο τρίτων στην οποία αναφερθήκατε προ ολίγου.
<P>
Σας καλώ επομένως, κυρίες και κύριοι του Συμβουλίου και της Επιτροπής, να ακούσετε πολύ προσεκτικά το αίτημα του Κοινοβουλίου, διότι οι θέσεις που περιέχει είναι διπλά συνετές. Πρώτον, είναι συνετές από οικονομικής άποψης, διότι, όπως έχει διευκρινιστεί εν μέρει κατά τη διάρκεια αυτής της συζήτησης, αντικατοπτρίζουν έναν ιδιαίτερα ικανοποιητικό συμβιβασμό τόσο για τις δαπάνες όσο και για τα έσοδα. Όσον αφορά τις δαπάνες, κατορθώσαμε να υποβάλουμε προτάσεις με δυνατότητα συγκράτησης των δαπανών σε αρκετούς τομείς, ενώ, όσον αφορά τα έσοδα, όπως είπε προηγούμενος ομιλητής –αν δεν κάνω λάθος, ήταν εκπρόσωπος του Συμβουλίου– θα υπάρχουν αυξήσεις της τάξης του 8 έως 15% περίπου σε τελική ανάλυση, ανάλογα με την κατηγορία, εάν θυμάμαι καλά τον αριθμό που αναφέρθηκε νωρίτερα. Επαναλαμβάνω λοιπόν ότι οι θέσεις αυτές είναι συνετές από οικονομικής άποψης.
<P>
Δεύτερον, οι θέσεις μας είναι συνετές και από πολιτικής άποψης, αφενός, διότι οι προσδοκίες που εκφράστηκαν σε αυτές τις δημοσιονομικές προοπτικές συμβαδίζουν με τους στόχους της Λισαβόνας και του Γκέτεμποργκ και, αφετέρου, διότι οι συμπολίτες μας που θα ενδιαφερθούν να κατανοήσουν το περιεχόμενο αυτών των δημοσιονομικών προοπτικών θα διακρίνουν, κατά τη γνώμη μου, την πρόθεσή μας να ενισχύσουμε τις περιφέρειές μας και ταυτόχρονα να βελτιώσουμε την ικανότητά μας όσον αφορά την αντιμετώπιση των μελλοντικών προκλήσεων. Γι’ αυτόν τον λόγο εκφράζω την ικανοποίησή μου για τις θέσεις που υιοθέτησε το Κοινοβούλιο σχετικά με την έκθεση Böge και καλώ την Επιτροπή και το Συμβούλιο να τις λάβουν υπόψη τους.
<P>
Επιπλέον, επιθυμώ διακαώς να μας ακούσει το Συμβούλιο στις 17 και 18 Ιουνίου και μάλιστα να μας λάβει υπόψη του. Είναι ιδιαίτερα σημαντικό το συμπέρασμα του Συμβουλίου για το θέμα αυτό να μην αντιμετωπιστεί πρόχειρα αλλά ως γιγάντιο βήμα προς την κατεύθυνση της εκπλήρωσης του οράματός μας για την Ευρώπη. 
<SPEAKER ID="157" LANGUAGE="EN" NAME="Alyn Smith (Verts/ALE )." AFFILIATION="(Χειροκροτήματα)">
<P>
Επαναλαμβάνω τα λόγια της κ. Krehl, συναδέλφου μου στην Επιτροπή Περιφερειακής Ανάπτυξης, ότι η περιφερειακή πολιτική είναι η πιο επιτυχημένη και πιο ορατή πτυχή του έργου της Ένωσης προς τους πολίτες, στο όνομα των οποίων διεξάγουμε όλες τις δραστηριότητές μας. Η άποψη της προσωρινής επιτροπής προστατεύει την περιφερειακή πολιτική και μια ισχυρή ευρωπαϊκή περιφερειακή πολιτική, η οποία πρέπει να προωθηθεί και να προστατευτεί. Με λυπεί το γεγονός ότι το Ηνωμένο Βασίλειο δείχνει με κάθε τρόπο ότι συνεχίζει να διατηρεί την κακεντρεχή, κοντόφθαλμη στάση του στο Συμβούλιο. Εναπόκειται σε εμάς στο Κοινοβούλιο να στείλουμε σήμερα ένα σαφές μήνυμα προς τη «λέσχη του ένα τοις εκατό» ότι δεν θα ανεχθούμε τίποτα λιγότερο από αυτόν τον συμβιβασμό.
<SPEAKER ID="158" LANGUAGE="DE" NAME="Helmuth Markov (GUE/NGL )." AFFILIATION="(Χειροκροτήματα)">
<P>
Η Ομάδα μου κατέθεσε δική της πρόταση ψηφίσματος διότι θέλαμε μια διαφορετική πολιτική πορεία για το διάστημα 2007-2013. Ο κύριος λόγος για τον οποίο απορρίπτω την έκθεση Böge είναι ότι η Ευρωπαϊκή Ένωση δεν θα μπορέσει να ανταποκριθεί στις τεράστιες προκλήσεις που καλείται να αντιμετωπίσει με τις επόμενες δημοσιονομικές προοπτικές. Πρέπει να εξετάσουμε τι είναι αναγκαίο να γίνει στην κοινωνία, την οικονομία και το περιβάλλον –ιδίως όσον αφορά τις απαιτήσεις εξαιτίας της περιφερειακής συνοχής, της μεγάλης ανεργίας, της φτώχειας και του περιβάλλοντος– και πρέπει να το κάνουμε αυτό σε ένα μακροοικονομικό πλαίσιο. Κάτι τέτοιο δεν υπάρχει πουθενά στην παρούσα έκθεση.
<P>
Με το μειωμένο ποσόν του 0,41% του ευρωπαϊκού ΑΕγχΠ δεν μπορεί να υλοποιηθεί μια ισχυρή ευρωπαϊκή περιφερειακή πολιτική. Ελπίζω ότι το Συμβούλιο δεν θα καθυστερήσει τώρα να λάβει μια απόφαση, γιατί, αν δεν το κάνει, μπορούμε ήδη να περιμένουμε ότι θα είναι αδύνατη η σωστή κατανομή νέων πόρων στήριξης στις αρχές του 2007 και αυτό θα ήταν πολιτικά ανεύθυνο.
<SPEAKER ID="159" LANGUAGE="SV" NAME="Hélène Goudin (IND/DEM )." AFFILIATION="">
<P>
Αυτή τη στιγμή, βιώνουμε το τέλος μιας εποχής στην ιστορία της ΕΕ, το τέλος μιας εποχής στην οποία η πολιτική ελίτ μπορούσε να προχωρά στην υλοποίηση των φιλοδοξιών και των σχεδίων της χωρίς να την απασχολεί η βούληση του λαού. Το ότι αυτό ήταν εφικτό στο παρελθόν έχει να κάνει με το γεγονός ότι η διάρθρωση των κομμάτων στη Δυτική Ευρώπη αντανακλά τα θέματα της πολιτικής αμφισβήτησης στον 20ό αιώνα ταξινομημένα σε κλίμακα από δεξιά προς αριστερά. Με ελάχιστες εξαιρέσεις, τα καθιερωμένα κόμματα είναι απολύτως υπέρ μιας συνεχούς μετατόπισης της πολιτικής εξουσίας από τα κοινοβούλια των κρατών μελών στις Βρυξέλλες. Συνεπώς, οι πολίτες δεν μπορούν, στις γενικές εκλογές για τα κοινοβούλιά τους, να δηλώσουν ότι αντιτίθενται σε αυτή την εξέλιξη. Σε δημοψηφίσματα σχετικά με θέματα της ΕΕ, και ορισμένες φορές στις εκλογές για το Ευρωπαϊκό Κοινοβούλιο, παρουσιάζεται η ευκαιρία για τους λαούς της Ευρώπης να εγκρίνουν ρητώς θέσεις σχετικά με τον ρόλο που πρέπει να διαδραματίζει η ΕΕ. Τότε δράττονται της ευκαιρίας να πουν όχι στη μετατόπιση εξουσίας.
<P>
Είναι σημαντικό να έχουμε υπόψη τώρα ότι συζητάμε σχετικά με τον προϋπολογισμό της ΕΕ για την περίοδο 2007-2013. Δεν υπάρχει υποστήριξη για αυξημένες δαπάνες σε μια ΕΕ όπου πάνω από το 70% του προϋπολογισμού προορίζεται για τη γεωργική πολιτική και τα περιφερειακά ταμεία. Διατυπώνουμε επιφύλαξη κατά της πρότασης της προσωρινής επιτροπής για τις δημοσιονομικές προοπτικές, η οποία ανέρχεται στο 1,07% του ακαθάριστου εγχώριου εισοδήματος σε πιστώσεις και στο 1,18% σε δεσμεύσεις. Εκτιμούμε ότι, σύμφωνα με την πρόταση των χωρών της ομάδας των 6, οι συνολικές πιστώσεις πρέπει να αντιστοιχούν στο 1% του συνολικού ακαθάριστου εγχώριου εισοδήματος των χωρών της ΕΕ. 
<SPEAKER ID="160" LANGUAGE="IT" NAME="Umberto Pirilli (UEN )." AFFILIATION="(Ο Πρόεδρος διακόπτει τον ομιλητή).">
<P>
   – Κύριε Πρόεδρε, κυρίες και κύριοι, θέλω καταρχάς να εκφράσω τα συγχαρητήριά μου στον εισηγητή κ. Böge για την ικανότητα συμβιβασμού των διαφόρων τάσεων που προέκυψαν και για το εξαιρετικό του έργο.
<P>
Θέλω επίσης να αναπτύξω ορισμένες σύντομες σκέψεις σχετικά με το τρίπτυχο: Κοινοβούλιο, Επιτροπή και Συμβούλιο. Τα δύο πρώτα όργανα είναι υποστηρικτές της διατήρησης των πιστώσεων ανάληψης υποχρεώσεων στα σημερινά ή λίγο κατώτερα επίπεδα (1,18% και 1,24%). Το Συμβούλιο υπερασπίζεται αντιθέτως τα προνόμια των κρατών μελών, τα οποία ανησυχούν –και οι ανησυχίες τους εντάθηκαν μετά τα δημοψηφίσματα στη Γαλλία και τις Κάτω Χώρες– για τις δυσκολίες που συνθλίβουν την Ένωση σαν μια μέγκενη και πιστεύουν ότι μειώνοντας τους πόρους θα προστατευθούν από τους κινδύνους που αντιπροσωπεύουν η Κίνα, η Ινδία, οι ΗΠΑ, η επανάσταση της παγκοσμιοποίησης, η ανταγωνιστικότητα και η καινοτομία.
<SPEAKER ID="161" LANGUAGE="FR" NAME="Jean-Claude Martinez (NI )." AFFILIATION="">
<P>
   – Κύριε Πρόεδρε, η Σοβιετική Ένωση είχε συνολικά δέκα οικονομικά σχέδια. Η Ευρωπαϊκή Ένωση από την πλευρά της είχε ήδη μέχρι στιγμής τέσσερα δημοσιονομικά σχέδια: τα πακέτα Delors I και Delors II, το σχέδιο Santer και τώρα το σχέδιο Barroso για την περίοδο 2007-2013.
<P>
Τα σοβιετικά σχέδια, ωστόσο, είχαν σχεδιαστεί με γνώμονα την οικοδόμηση της οικονομίας, ενώ τα ευρωπαϊκά δημοσιονομικά σχέδια ασχολούνται με την εξισορρόπηση μηχανισμών: ασχολούνται με το ζύγισμα αυγών μύγας και ιστών αράχνης. Από τη συζήτησή μας προκύπτει το εξής: η έκθεση Böge με τις 311 σελίδες της αφορά ουσιαστικά το πού θα δεσμεύσουν τα 450 εκατομμύρια των Ευρωπαίων πιστώσεις της τάξεως του 1,24%, του 1,06% ή του 1,7% του ΑΕγχΠ, δηλαδή πού θα ξοδέψουμε 1 024 δισ. ευρώ, 870 δισ. ευρώ ή 825 δισ. ευρώ τα επόμενα επτά χρόνια τη στιγμή που οι Ηνωμένες Πολιτείες ξοδεύουν κατά την ίδια περίοδο 20 000 δισ. δολάρια ΗΠΑ, ποσό είκοσι φορές μεγαλύτερο. Με άλλα λόγια, η διαφορά των 60 δισ. που έχουμε μεταξύ Juncker και Barroso ή μεταξύ Chirac και Böge αντιστοιχεί στο 0,3% των εκτιμήσεων για τις δημόσιες δαπάνες των ΗΠΑ την ίδια περίοδο.
<P>
Με 20 εκατομμύρια ανέργους και 50 εκατομμύρια ανθρώπους να ζουν στη φτώχεια, είναι προφανές, και γνωστό σε όλους από την εποχή του Περικλή, ότι το μείζον ζήτημα είναι τα μεγάλα δάνεια για την πραγματοποίηση σημαντικών επενδύσεων, όπως επενδύσεων στους σιδηροδρόμους μας. Εάν οι Βρυξέλλες κατασκεύαζαν πράγματι σιδηροδρομικούς σταθμούς, για παράδειγμα, αντί για συνταγματικά κάστρα στον αέρα, η Ευρωπαϊκή Ένωση δεν θα είχε μετακινηθεί προς το περιθώριο. 
<SPEAKER ID="162" LANGUAGE="PL" NAME="Janusz Lewandowski (PPE-DE )." AFFILIATION="">
<P>
Παράλληλα, ωστόσο, πρέπει να αντιμετωπίσουμε τα γεγονότα, τα οποία έχουν ως εξής. Ο προτεινόμενος συμβιβασμός που μας κληροδότησε η Επιτροπή Prodi είναι αστήρικτος. Ο κ. Böge κατέβαλε τεράστιες προσπάθειες και επέδειξε εξαιρετική καλή θέληση σε μια πρόταση που τροποποιεί αυτόν τον συμβιβασμό, ενώ το σχετικό βάρος που αποδίδει στους διάφορους τίτλους του προϋπολογισμού είναι ορθό.
<SPEAKER ID="163" LANGUAGE="" NAME="Terence Wynn (PSE )." AFFILIATION="(">
<P>
   – Κύριε Πρόεδρε, θα ήθελα να ξεκινήσω λέγοντας ότι ο Reimer Böge έκανε πραγματικά καλή δουλειά με αυτή την έκθεση. Κατάφερε να εκφράσει πιστά τη θέση της επιτροπής. Δεν θα συμφωνήσουμε όλοι με ολόκληρο το περιεχόμενο της έκθεσης, αλλά γενικά είναι πολύ καλή και είναι άξιος συγχαρητηρίων.
<P>
Σε αυτό το σημείο της συζήτησης ακούγομαι σαν μια φωνή βοώντος εν τη ερήμω, αλλά θα συνεχίσω. Αναφέρομαι στην αιτιολογική σκέψη ΙΔ, με την οποία διαφωνώ πλήρως, και επίσης στην παράγραφο 8 και στην πέμπτη παύλα της παραγράφου 51. Έχω καταστήσει σαφές στην προσωρινή επιτροπή ότι οι ίδιοι πόροι και οι δημοσιονομικές προοπτικές είναι δύο ξεχωριστά θέματα και ποτέ πριν δεν έγινε προσπάθεια να συνδεθούν από καμία προηγούμενη διοργανική συμφωνία. Για τον λόγο αυτόν η αντιπροσωπεία των βρετανών Εργατικών είναι διστακτική ως προς την υποστήριξη της έκθεσης.
<SPEAKER ID="164" LANGUAGE="" NAME="Πρόεδρος." AFFILIATION="">
<P>
   Σας ευχαριστώ, κύριε Wynn. Θα διαβιβάσω τα θερμά σας σχόλια στην κ. Θάτσερ. 
<SPEAKER ID="165" LANGUAGE="PL" NAME="Bronisław Geremek (ALDE )." AFFILIATION="">
<P>
   – Κύριε Πρόεδρε, μια από τις παρατηρήσεις που έκανε ο κ. Böge κατά την υποβολή της πολύ καλής έκθεσής του ήταν ότι αφορούσε μια Ευρώπη που βλέπει μπροστά. Κατά την άποψή μου, αυτή είναι μια θαυμάσια φράση. Αποτελεί κοινό έδαφος για το Κοινοβούλιο και την Επιτροπή και τονίζει την απόσταση ανάμεσα σε αυτά τα δύο θεσμικά όργανα και στο Συμβούλιο, το οποίο επί του παρόντος είναι ανίκανο να ξεπεράσει τα εθνικά συμφέροντα και να βρει την απάντηση που χρειάζεται η Ευρώπη.
<P>
Το ευρωπαϊκό εγχείρημα βρίσκεται αυτή τη στιγμή σε κρίση. Η μόνη απάντηση σε αυτή την κρίση πρέπει να είναι τα καλά νέα ότι η Ευρώπη είναι σε θέση να ατενίζει το μέλλον με ελπίδα και ότι η ίδια η Ευρώπη μπορεί να αποτελέσει την πηγή αυτής της ελπίδας. Η έκθεση Böge υποδεικνύει ορθώς ότι δεν υπάρχει αντίφαση ανάμεσα στις πολιτικές συνοχής και αλληλεγγύης της Ευρωπαϊκής Ένωσης και στην οικονομική ανταγωνιστικότητα της Ευρώπης. Πρόκειται για σημαντική άποψη και πιστεύω ότι είναι εξίσου σημαντικό οι δημοσιονομικές προοπτικές να αποτελέσουν την κινητήρια δύναμη για την ευρωπαϊκή ολοκλήρωση και όχι έναν παράγοντα διεύρυνσης του χάσματος ανάμεσα στα νέα και τα παλαιά κράτη μέλη ή ανάμεσα στην Ανατολική και τη Δυτική Ευρώπη. Οι χώρες που ενώθηκαν εκ νέου με την Ευρώπη είναι ιδιαίτερα ευάλωτες και αυτό είναι κάτι που ο κόσμος πρέπει να κατανοήσει. 
<SPEAKER ID="166" LANGUAGE="DE" NAME="Helga Trüpel (Verts/ALE )." AFFILIATION="">
<P>
   – Κύριε Πρόεδρε, θέλω κι εγώ να ευχαριστήσω τον κ. Böge για την υψηλής ποιότητας εργασία του στην επιτροπή. Μολονότι ακούσαμε ήδη επαίνους από πολλές πλευρές για την ισορροπημένη εργασία, κατά τη δική μου –και τη δική μας– γνώμη, το πρόβλημα είναι ακριβώς ότι δεν δόθηκε αρκετή έμφαση σε ορισμένους τομείς.
<P>
Θέλω να αναφερθώ σε αυτό που είπε ο κ. Geremek. Εστιάζεται αρκετά στο μέλλον η πολιτική που σχεδιάζουμε τώρα; Τι κάνουμε πραγματικά για τους πολίτες της Ευρώπης και τι μπορούν να κάνουν έπειτα αυτοί για την Ευρώπη; Είμαι βαθύτατα πεπεισμένη ότι μετά τα δύο αποτυχημένα δημοψηφίσματα πρέπει να εξετάσουμε με ποια πολιτική θα μπορέσουμε να επικοινωνήσουμε καλύτερα με τους πολίτες της Ευρώπης. Πιστεύω ότι τα εκπαιδευτικά μας προγράμματα, παρά την ώθηση που μας έδωσαν ήδη, δεν μας πήγαν όσο μακριά χρειαζόταν σε σχέση με τη στρατηγική της Λισαβόνας. Τα επόμενα χρόνια πρέπει να κάνουμε τα πάντα με τις δημοσιονομικές προοπτικές προκειμένου να διασφαλίσουμε ότι κάθε μαθητής και κάθε φοιτητής θα μπορεί να εκπαιδευτεί και να φοιτήσει σε μια άλλη ευρωπαϊκή χώρα. Αυτό θα τους συνδέσει συναισθηματικά με πολύ διαφορετικό τρόπο με την Ευρώπη, με την ποικιλομορφία και τις ευκαιρίες της και έτσι θα διαμορφώσουμε Ευρωπαίους εκ πεποιθήσεων από τα κάτω προς τα επάνω. Τέτοια δίκτυα χρειαζόμαστε.
<P>
Η κατάσταση είναι ακριβώς η ίδια και ως προς την πολιτική για τον πολιτισμό. Είμαστε τόσο υπερήφανοι που δεν υπάρχει πια το τείχος και που είμαστε μια ήπειρος με διάφορους πολιτισμούς. Η δημοσιονομική εκτίμηση είναι ακόμα μικρότερη από τις δαπάνες για την επιδότηση του καπνού. Πρέπει να είμαστε φανερά επιθετικοί εδώ, έτσι ώστε να μπορέσουν να ανθήσουν οι αδελφοποιήσεις πόλεων, να μπορέσουν να συναντηθούν οι καλλιτέχνες και ο κόσμος να αποκτήσει μια πραγματική εμπειρία του πολιτισμικού πλούτου της Ευρώπης. Γι’ αυτό, δεν είναι επαρκείς οι προσεγγίσεις της πρότασης Böge. Ας δείξουμε όλοι μαζί θάρρος και ας προσπαθήσουμε να φέρουμε το μήνυμα όχι μόνο στον νου, αλλά και στην καρδιά του κόσμου. 
<SPEAKER ID="167" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – Κύριε Πρόεδρε, η έκθεση του κ. Böge που παρουσιάζει τη θέση του Κοινοβουλίου επί των δημοσιονομικών προοπτικών της Κοινότητας για την περίοδο 2007-2013 είναι στην πραγματικότητα λιγότερο ευνοϊκή από την πρόταση της Επιτροπής, η οποία ήταν και η ίδια θλιβερά ανεπαρκής ως προς τους δημοσιονομικούς πόρους και εκτός συγχρονισμού με τις πραγματικές ανάγκες της διευρυμένης Ένωσης.
<P>
Αυτές οι προτάσεις ούτε προστατεύουν ούτε διαφυλάσσουν τα συμφέροντα των χωρών συνοχής όπως η Πορτογαλία, η οποία ενδέχεται να τιμωρηθεί για άλλη μια φορά από τις δημοσιονομικές προοπτικές 2007-2013, παρά τις προειδοποιήσεις ότι θα αποτελεί τη χώρα που επλήγη στον μεγαλύτερο βαθμό από τη διεύρυνση. Με δεδομένο ότι αυτό που πρέπει πραγματικά να κάνουμε είναι να ενισχύσουμε την οικονομική και κοινωνική συνοχή, υποβάλαμε πρακτικές προτάσεις.
<P>
Αυτές οι προτάσεις περιλαμβάνουν πλήρη αποζημίωση για περιφέρειες, όπως η Algarve, που επλήγησαν από το αποκαλούμενο στατιστικό αποτέλεσμα, ένα ειδικό πρόγραμμα με στόχο την Πορτογαλία και την Ελλάδα για την προσαρμογή των οικονομιών τους ενόψει των επιπτώσεων της διεύρυνσης, τον τερματισμό της πρόσδεσης του ταμείου συνοχής στο Σύμφωνο Σταθερότητας και Ανάπτυξης, την απόρριψη της επανεθνικοποίησης του κόστους της συγχρηματοδότησης της κοινής γεωργικής πολιτικής, την προώθηση ενός πιο δίκαιου προτύπου για την κατανομή της γεωργικής ενίσχυσης, την εγγύηση ενός επταετούς δημοσιονομικού πλαισίου και τη δημιουργία ενός κοινοτικού προγράμματος για τον κλάδο κλωστοϋφαντουργικών προϊόντων και ένδυσης, ειδικά για τις λιγότερο ευνοημένες περιφέρειες που εξαρτώνται από αυτόν τον κλάδο. Αυτές οι προτάσεις, προς απογοήτευσή μας, απορρίφθηκαν από την προσωρινή επιτροπή του Κοινοβουλίου για τις δημοσιονομικές προοπτικές. 
<SPEAKER ID="168" LANGUAGE="CS" NAME="Vladimír Železný (IND/DEM )." AFFILIATION="(Ο Πρόεδρος διακόπτει τον ομιλητή).">
<P>
   – Μετά την κατάρρευση του Σιδηρού Παραπετάσματος, στην Τσεχική Δημοκρατία έπρεπε να περιμένουμε μια μακρά περίοδο 14 ετών μέχρι να μπορέσουν οι πολίτες μας να αποφασίσουν με δημοψήφισμα αν θέλαμε να προσχωρήσουμε στην Ευρωπαϊκή Ένωση. Είπαν «ναι». Σε εκείνη τη φάση, συμφωνήσαμε με τους ταπεινωτικούς όρους της προσχώρησης, σύμφωνα με τους οποίους ο άκρως αποδοτικός γεωργικός τομέας μας θα λάμβανε μόνο ένα τέταρτο των επιχορηγήσεων σε σύγκριση με τους ανταγωνιστές μας στις παλαιές χώρες της Ευρωπαϊκής Ένωσης, καθώς και με όρους που έρχονταν σε αντίθεση με τις ιδρυτικές αρχές της Ευρωπαϊκής Ένωσης – κανονισμοί προστασίας που εμπόδιζαν την ελεύθερη απασχόληση των πολιτών μας σε πολλές από τις παλαιές χώρες της Ένωσης. Διαπιστώνουμε επίσης ότι δεν είναι δυνατή η άμεση παροχή υπηρεσιών στα παλαιά κράτη μέλη και προσφάτως ανακαλύψαμε πόσο δύσκολο θα είναι για τις επιχειρήσεις που εύλογα επιθυμούν να μετεγκατασταθούν –και πάλι εντός της ΕΕ– στη χώρα μας με το άκρως καταρτισμένο και επιδέξιο εργατικό δυναμικό μας, το οποίο εργάζεται 40 ώρες την εβδομάδα αντί για 35 και το οποίο δεν απαιτεί υπερβολικούς μισθούς.
<P>
Πράγματι, χρειαστήκαμε μόνο ένα έτος για να βγούμε από την πλάνη πολλών αφελών ιδεών. Θέλουμε να πιστέψουμε τουλάχιστον στις βασικές αρχές που οδήγησαν τους πολίτες μας να πουν «ναι» στο δημοψήφισμα για την προσχώρηση. Οι δεσμεύσεις αφορούσαν δημοσιονομικούς πόρους, οι οποίοι, όπως είπαν, θα παράσχουν κεφάλαια για την ανάπτυξη της Τσεχικής Δημοκρατίας όπως έγινε στην Πορτογαλία, την Ιρλανδία και αλλού. Κατά συνέπεια, είναι λογικό να υποστηρίξουμε την πρόταση της Επιτροπής να διατηρηθεί το 1,24%. Επιτρέψτε μου να διευκρινίσω ότι δεν είμαστε κατά των περικοπών. Γνωρίζουμε όμως ότι οι περικοπές θα είναι εις βάρος των ταμείων. Εντούτοις, η διοίκηση της Ένωσης δεν θα καταστεί φθηνότερη: αντιθέτως, το όνειρο ενός ευρωπαίου υπουργού Εξωτερικών, το όνειρο των πρεσβειών, τα 3000 και πλέον ασαφή ρυθμιστικά και συμβουλευτικά όργανα και οι κανονισμοί που εισχωρούν παντού και καταρτίζονται σε είκοσι γλώσσες θα καταστήσουν την Ένωση πιο δαπανηρή.
<P>
Όλοι γνωρίζουμε πού υπάρχουν τεράστια ποσά χρημάτων από τα οποία μπορούν να γίνουν αποταμιεύσεις. Η κοινή γεωργική πολιτική, για παράδειγμα, σπαταλά άσκοπα πάνω από το 40% του προϋπολογισμού, αλλά είναι γνωστό ότι αποτελεί πολιτικά ανέγγιχτη οντότητα, την οποία το Κοινοβούλιο, παραλόγως, δεν επιτρέπεται καν να συζητά. Μόνο τα ταμεία μένουν να περικοπούν. Κατά τη διάρκεια του έτους, μάθαμε ήδη ότι η μαγική λέξη που χρησιμοποιείται πιο συχνά είναι το επίθετο «βιώσιμος», το οποίο χρησιμοποιείται χωρίς σκέψη για τον χαρακτηρισμό όλων των εννοιών. Αν θέλουμε πραγματικά να δημιουργήσουμε έναν βιώσιμο προϋπολογισμό που δεν θα οδηγήσει σε περαιτέρω απογοήτευση…
<SPEAKER ID="169" LANGUAGE="IT" NAME="Roberta Angelilli (UEN )." AFFILIATION="">
<P>
   – Κύριε Πρόεδρε, κυρίες και κύριοι, ως ένθερμη φιλοευρωπαία, αλλά και ως βουλευτής της Ιταλίας που βρίσκεται εδώ για να εκπροσωπήσει και να υπερασπιστεί τα συμφέροντα της χώρας της, θεωρώ απαράδεκτη την πρόταση Juncker που ορίζει σε ένα πενιχρό 1,05% του ΑΕγχΠ τη συνεισφορά των κρατών μελών στον ευρωπαϊκό προϋπολογισμό.
<P>
Μόνο για την Ιταλία, η οποία εισφέρει περισσότερα από όσα εισπράττει από την Ευρωπαϊκή Ένωση, αυτό σημαίνει περικοπή περίπου οκτώ δισεκατομμυρίων ευρώ ετησίως, μειώνοντας στο ελάχιστο τους πόρους για την απασχόληση και τη δικαιοσύνη και διαγράφοντας σχεδόν τους μισούς πόρους για την έρευνα, την καινοτομία και τα διευρωπαϊκά δίκτυα, για να μην αναφερθώ στη στρατηγική της Λισαβόνας. Οι περικοπές και οι αντιφάσεις είναι πάρα πολλές. Θα πρέπει να αναθεωρήσουμε επίσης τη λεγόμενη διόρθωση του Ηνωμένου Βασιλείου. Πράγματι, πρέπει να καταργηθεί η εξαίρεση και το προνόμιο της Μεγάλης Βρετανίας να της επιστρέφεται σημαντικό τμήμα των εισφορών που καταβάλλει. Πρόκειται για ένα μέτρο που θέλησε η κ. Θάτσερ –αν δεν κάνω λάθος, το 1984– και το οποίο για ακατανόητους λόγους επιβεβαιώθηκε δυστυχώς και κατά την προεδρία του κ. Prodi: η επιστροφή αυτή επιβαρύνει σε μεγάλο μέρος τη Γαλλία και την Ιταλία.
<P>
Εν κατακλείδι, η πρόταση Juncker αποτελεί την πολλοστή απόδειξη της τεράστιας απόστασης που χωρίζει την ευρωπαϊκή γραφειοκρατία από τις πραγματικές ανάγκες των ευρωπαϊκών λαών. 
<SPEAKER ID="170" LANGUAGE="DE" NAME="Hans-Peter Martin (NI )." AFFILIATION="">
<P>
   – Κύριε Πρόεδρε, κυρίες και κύριοι, και σε αυτό το πλαίσιο επαναλαμβάνω με ευχαρίστηση ότι δεν είναι σωστή η αύξηση των δημοσιονομικών πόρων σε μια περίοδο κατά την οποία η παγκοσμιοποίηση, από τη σκοπιά της Ευρώπης, μεταβάλλεται από όνειρο σε παγίδα. Το 1% θα αποτελέσει μια λύση και θα τα καταφέρουμε με αυτό, γιατί οι δυνατότητες λιτότητας στον προϋπολογισμό δεν έχουν εξαντληθεί σε καμία περίπτωση και πρέπει να ασκήσουμε πίεση προκειμένου να διεξαχθεί από ανεξάρτητες διεθνείς εταιρείες συμβούλων προοδευτική αξιολόγηση της αποτελεσματικότητας και οικονομικότητας όσο περισσότερων διοικητικών τομέων γίνεται. Αυτό είναι το περιεχόμενο της τροπολογίας μου αριθ. 357. Ο εισηγητής δεν συμφώνησε και έτσι δεν περιλαμβάνεται στην έκθεση – ούτε καν αυτό δεν επιτρέπεται.
<SPEAKER ID="171" LANGUAGE="FI" NAME="Ville Itälä (PPE-DE )." AFFILIATION="">
<P>
   – Κύριε Πρόεδρε, καταρχάς θέλω να ευχαριστήσω τον συνάδελφό μας, Rainer Böge, για το έργο του σε αυτή την έκθεση. Το εκτιμώ ιδιαιτέρως και πιστεύω ότι κανείς δεν θα έκανε καλύτερη δουλειά και δεν θα υπέβαλε μια τόσο άριστη και αμερόληπτη έκθεση.
<P>
Θα ήθελα να θίξω δύο θέματα που θεωρώ σημαντικά: το μέλλον της γεωργίας και τη Βαλτική. Η γεωργική πολιτική έφτασε αναπόφευκτα στο στάδιο όπου οι γεωργικές επιδοτήσεις στα 15 παλαιά κράτη μέλη θα μειωθούν με μελλοντικές διευρύνσεις. Πρέπει να προετοιμαστούμε κατάλληλα για αυτή την εξέλιξη. Υποστηρίζω την τροπολογία που κατέθεσε η Ομάδα μου, η οποία προτείνει ότι, αν το Συμβούλιο αποφασίσει να μειώσει τη συνολική χρηματοδότηση των υποχρεωτικών δαπανών, παρά τη συμφωνία των Βρυξελλών του 2002, τα κράτη μέλη θα πρέπει να αντισταθμίσουν οικονομικά αυτή τη μείωση. Σε αυτό το πλαίσιο, πρέπει ωστόσο να αναφερθεί ότι η μετάβαση σε κοινή χρηματοδότηση της γεωργίας θα αποτελέσει ρεαλιστική κίνηση, αν όχι για τις τρέχουσες δημοσιονομικές προοπτικές, τουλάχιστον για εκείνες που θα ακολουθήσουν.
<SPEAKER ID="172" LANGUAGE="PL" NAME="Dariusz Rosati (PSE )." AFFILIATION="">
<P>
Γνωρίζουμε πλήρως ότι, μολονότι το πεδίο αρμοδιοτήτων της ΕΕ έχει επεκταθεί, η ΕΕ πρέπει να ανταποκριθεί σε αυτές σε μια εποχή αυστηρών δημοσιονομικών περιορισμών και ασθενούς οικονομικής ανάπτυξης. Σε καμία περίπτωση, ωστόσο, δεν πρέπει αυτοί οι περιορισμοί να μας κάνουν να εθελοτυφλούμε στα αναμφισβήτητα οφέλη που μπορούμε να αποκομίσουμε από μέτρα χρηματοδοτούμενα από τον κοινό προϋπολογισμό της ΕΕ. Κατά συνέπεια, είναι αναγκαίος ένας συμβιβασμός, και στην έκθεση του Κοινοβουλίου προτείνεται ένας εξαιρετικά λογικός συμβιβασμός. Με την άδειά σας, θα ήθελα να εκμεταλλευτώ αυτή την ευκαιρία για να ευχαριστήσω τον κ. Böge για την προσπάθεια που κατέβαλε στην κατάρτιση αυτής της έκθεσης.
<SPEAKER ID="173" LANGUAGE="NL" NAME="Jan Mulder (ALDE )." AFFILIATION="">
<P>
   – Κύριε Πρόεδρε, θέλω κι εγώ να επαναλάβω τις ευχαριστίες μας προς τον κ. Böge και θεωρώ σωστό ότι η έκθεσή του δεν αναφέρει μόνο τις δαπάνες της ΕΕ, αλλά και, σε πολλές παραγράφους, την ανάγκη για την αναθεώρηση της απόφασης για τους ίδιους πόρους· σε αντίθεση με άλλους ομιλητές, εγώ είμαι της άποψης ότι είναι απολύτως άδικο να δικαιούται μια χώρα έναν μηχανισμό διόρθωσης κάθε χρόνο, ενώ δεν ισχύει το ίδιο για άλλες χώρες που βρίσκονται στην ίδια κατάσταση.
<P>
Υπάρχουν ορισμένα βασικά σημεία στα οποία θέλω να αναφερθώ. Είμαι υπέρ της συγχρηματοδότησης των γεωργικών δαπανών για τους λόγους που αναφέρονται στην έκθεση. Διαφωνώ με την επανεθνικοποίηση. Πρέπει να έχουμε τους ίδιους κανόνες σε όλη την Ευρώπη, αλλά οι προτάσεις του κ. Böge είναι αποδεκτές. Η ευελιξία είναι επίσης ένα χρήσιμο μέσο στον προϋπολογισμό, όχι μόνο για τις ίδιες τις θέσεις αλλά και ως προς τη συγχρηματοδότηση ποσοστών διαρθρωτικής ενίσχυσης. Ίσως οι πλουσιότερες χώρες να έχουν υψηλότερο ποσοστό συγχρηματοδότησης από τις φτωχές χώρες. Ο ρόλος της Ευρωπαϊκής Τράπεζας Επενδύσεων πρέπει να ενισχυθεί στις διαρθρωτικές δαπάνες και το ίδιο ισχύει για το Ευρωπαϊκό Ταμείο Επενδύσεων. Μπορούμε να χρησιμοποιήσουμε καλά παραδείγματα από το παρελθόν.
<SPEAKER ID="174" LANGUAGE="DE" NAME="Friedrich-Wilhelm Graefe zu Baringdorf (Verts/ALE )." AFFILIATION="">
<P>
   – Κύριε Πρόεδρε, ο εισηγητής κ. Böge εργάστηκε καλά. Παρουσιάζοντας την έκθεσή του υπογράμμισε ότι ο προϋπολογισμός αφήνει μονίμως ορισμένους τομείς της πολιτικής και της οικονομίας χωρίς επαρκείς πόρους. Η αγροτική ανάπτυξη κινδυνεύει να συμπεριληφθεί σε αυτούς. Με απόφαση του Συμβουλίου, η χρηματοδότηση συνδέεται μέχρι το 2013 με τον πρώτο πυλώνα, όπου όμως δεν υπάρχουν αρκετοί πόροι για τη χρηματοδότηση της Ρουμανίας και της Βουλγαρίας. Για τον λόγο αυτόν, η έκθεση προτείνει τη θέσπιση της συγχρηματοδότησης για τον πρώτο πυλώνα. Η Ομάδα μας θέλει να υποστηρίξει αυτήν τη συγχρηματοδότηση, με στόχο όμως να επιτύχουμε μεγαλύτερη χρηματοδότηση για θέματα του δεύτερου πυλώνα.
<P>
Οι πόροι του Natura 2000 πρέπει να κινητοποιηθούν. Στον δεύτερο πυλώνα, η αγροτική ανάπτυξη πρέπει να χρηματοδοτηθεί με ίσους όρους, δηλαδή με 75% από την Ευρωπαϊκή Ένωση, ενώ πρέπει να διασφαλιστεί η σωστή οικονομική ανάπτυξη των αγροτικών περιοχών. Αυτό δεν αποτελεί οικονομική πράξη ελεημοσύνης, γιατί η γενικότερη υγιής οικονομική μας ανάπτυξη εξαρτάται από το να μην μείνουν πίσω οι αγροτικές περιοχές. 
<SPEAKER ID="175" LANGUAGE="" NAME="Δημήτριος Παπαδημούλης (GUE/NGL )." AFFILIATION="">
<P>
   – Κύριε Πρόεδρε, αξιότιμοι συνάδελφοι, την ώρα που δυναμώνει η φωνή των πολιτών για πιο κοινωνική και πιο δημοκρατική Ευρώπη, δυστυχώς το Συμβούλιο και η Προεδρία Junker οπισθοχωρούν με «το πιστόλι των 6 χωρών στον κρόταφο». Αναζητούν, πάση θυσία, έναν συμβιβασμό στον ελάχιστο κοινό παρονομαστή. Εγκαταλείπουν τους φιλόδοξους στόχους για το μέλλον της ευρωπαϊκής ενοποίησης.
<P>
Η ομάδα της Ευρωπαϊκής Αριστεράς απορρίπτει τη λογική της «πάση θυσία» συμφωνίας που διαπνέει και την έκθεση Böge, διότι οδηγεί σε λιγότερη Ευρώπη, μεγαλύτερες ανισότητες και έχει ως θύματα τις ασθενέστερες χώρες και τις ασθενέστερες κοινωνικές κατηγορίες.
<P>
Η Ευρώπη και το Συμβούλιο οφείλουν, επί τέλους, να αντιληφθούν ότι περισσότερη και μεγαλύτερη Ευρωπαϊκή Ένωση με λιγότερα λεφτά δεν γίνεται. Η Ευρωπαϊκή Αριστερά θεωρεί την πρόταση της Επιτροπής ως εντελώς ανεπαρκή αφετηρία για τη χρηματοδότηση των στόχων της συνοχής και της κοινωνικής Ατζέντας μετά τη διεύρυνση. Οποιαδήποτε σκέψη, λοιπόν, για περαιτέρω μείωσή της, είναι για μας αδιανόητη. Στο όνομα της Ευρωπαϊκής Αριστεράς ζητώ δίκαιη κατανομή του κόστους της διεύρυνσης. Να μην την πληρώσουν κυρίως οι φτωχότερες χώρες και περιφέρειες. Να τερματιστεί, κύριε Πρόεδρε, το απαράδεκτο σκάνδαλο της Βρετανικής εξαίρεσης. Όλοι είμαστε ίσοι. Να αντιμετωπιστεί θετικά και πλήρως η αδικία σε βάρος των 16 περιφερειών που πέφτουν θύματα του λεγόμενου στατιστικού αποτελέσματος, και να εξασφαλισθεί ισχυρότερη στήριξη κατά τη μεταβατική περίοδο των περιφερειών φυσικής σύγκλισης. 
<SPEAKER ID="176" LANGUAGE="EN" NAME="Seán Ó Neachtain (UEN )." AFFILIATION="">
<P>
   – Κύριε Πρόεδρε, θέλω να συγχαρώ τον κ. Böge για την έκθεσή του και ειδικά για την έμφαση που έδωσε στη σημασία της επένδυσης στην έρευνα και την ανάπτυξη με σκοπό την εκπλήρωση των στόχων της ατζέντας της Λισαβόνας. Η έκθεση αναγνωρίζει επίσης, και ορθώς, ότι η εκπαίδευση και η κατάρτιση πρέπει να τεθούν σε προτεραιότητα στην προτεινόμενη χρηματοδότηση και θεωρώ ότι η κατανομή πόρων στην ανάπτυξη του ανθρώπινου κεφαλαίου είναι ζωτικής σημασίας για τη μακροπρόθεσμη επένδυση στο μέλλον της Ένωσης.
<SPEAKER ID="177" LANGUAGE="PL" NAME="Ryszard Czarnecki (NI )." AFFILIATION="">
<P>
Πρέπει να δηλωθεί με απλά λόγια ότι η πρόταση της προσωρινής επιτροπής θα μας αφήσει σε χειρότερη κατάσταση από ό,τι αυτή που κατέθεσε η Επιτροπή Barroso. Εντούτοις, αποτελεί τεράστια βελτίωση από τον αποκαλούμενο συμβιβασμό της Προεδρίας του Λουξεμβούργου, ο οποίος ήταν καταδικασμένος σε αποτυχία. Αν τα πλουσιότερα κράτη μέλη της ΕΕ επιμένουν να επιβάλλουν τη γνώμη τους σε όλους του άλλους, το τελικό αποτέλεσμα θα είναι η κατάρρευση του οράματος μιας κοινής Ευρώπης, βασισμένης στην αλληλεγγύη. Αν στόχος μας είναι να οικοδομήσουμε μια Ευρώπη εγωιστικών και προσωπικών συμφερόντων, ας προχωρήσουμε και ας υποστηρίξουμε έναν μικρό προϋπολογισμό της ΕΕ. Η άλλη δυνατότητα, ασφαλώς, είναι ότι η πραγματική πρόταση που υποβάλλεται στα νέα κράτη μέλη της ΕΕ είναι ότι η διευρυμένη ΕΕ αποτελεί μια Ευρώπη αλληλεγγύης μόνο ως προς τις υποχρεώσεις. Το αντίθετο θα ισχύει όσον αφορά τα προνόμια, ειδικά αυτά της οικονομικής ποικιλίας.
<SPEAKER ID="178" LANGUAGE="DE" NAME="Markus Ferber (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, ποια είναι η ουσία των συζητήσεών μας για το επόμενο δημοσιονομικό πλαίσιο; Είναι κατά βάση τα καθήκοντα που πρέπει να εκπληρώσουμε σε ευρωπαϊκό επίπεδο. Αν η πρόταση της Επιτροπής είναι να κάνει ό,τι έκανε ως τώρα προσθέτοντας μερικά νέα πράγματα, τότε κάνει τα πράγματα πιο εύκολα για τον εαυτό της από όσο πρέπει. Αυτό που πρέπει να αναγνωρίσουμε οπωσδήποτε είναι ότι ο εισηγητής μας υπεισήλθε σε λεπτομέρειες, εξέτασε τα καθήκοντα –και όσα συνδέονται με τον προϋπολογισμό– που θα πρέπει να φέρουμε εις πέρας στην ΕΕ κατά τον 21ο αιώνα, πού θα χρειαστούν περισσότεροι πόροι –στην εξωτερική πολιτική και πολιτική ασφαλείας– και πού είναι υπερβολικές οι προτάσεις της Επιτροπής και μπορούμε να κάνουμε περικοπές. Το αποτέλεσμα είναι μια εξαίρετη πρόταση που θα χρησιμεύσει ως βάση για πολύ σοβαρές διαπραγματεύσεις με το Συμβούλιο.
<P>
Αν λέτε –όπως λέει η κ. Trüpel ως Πράσινη– πως 70 λεπτά για τον πολιτισμό δεν μπορεί να θεωρηθούν πολλά, αν αντισταθμιστούν με τις δαπάνες για τους στόχους της χιλιετίας και όλους τους υπόλοιπους, τότε οι πληρωμές σας θα φθάσουν το 1,19%. Η πρόταση των Πρασίνων είναι υποχρεώσεις πληρωμών ύψους 1,19%. Αν αυτό επιθυμείτε, τότε προτείνω να πείτε εσείς στους πολίτες ότι δεν έχουν μείνει χρήματα σε εθνικό επίπεδο, αλλά η Ευρώπη δαπανά περισσότερα, και θα δείτε πού θα φθάσετε. Η αξιοπιστία μας δεν εξαρτάται μόνο από την εστίασή μας στα πολιτικά μας καθήκοντα –πώς δηλαδή θα αντιδράσουμε στα δημοψηφίσματα– αλλά και στον προϋπολογισμό. 
<SPEAKER ID="179" LANGUAGE="DE" NAME="Ralf Walter (PSE )." AFFILIATION="">
<P>
Επειδή η έκθεση του κ. Böge αποσκοπεί ακριβώς στο να ορίσει κατευθυντήριες γραμμές γι’ αυτό και να διατεθούν οι πόροι που χρειαζόμαστε, είμαστε πρόθυμοι να την υποστηρίξουμε. Όμως οι πολίτες περιμένουν επίσης να σκέφτονται οι αντιπρόσωποί τους –γιατί αυτό είμαστε– όχι μόνο πώς θα δαπανηθούν χρήματα όπου είναι αναγκαίο, αλλά να σκέφτονται και την πλευρά των εσόδων. Με άλλα λόγια, θέλουν να ξέρουν από πού θα προέλθουν τα χρήματα. Τελικά, οι πολίτες είναι εκείνοι που καλούνται να πληρώσουν για όλα αυτά. Ως εκ τούτου, πρέπει να είναι αποδεκτή σε ευρωπαϊκό επίπεδο η ερώτηση αν το βάρος όλων αυτών των καθηκόντων έχει μοιραστεί δίκαια. Είναι σαφές ότι τώρα τίποτα δεν δικαιολογεί πλέον τη βρετανική διόρθωση.
<SPEAKER ID="180" LANGUAGE="FI" NAME="Kyösti Tapio Virrankoski (ALDE )." AFFILIATION="">
<P>
   – Κύριε Πρόεδρε, η υπό εξέταση έκθεση του Rainer Böge αφορά τη μελλοντική χρηματοδότηση της ΕΕ. Θα ήθελα να του εκφράσω τις ξεχωριστές ευχαριστίες μου για την εξαιρετική εμπειρογνωμοσύνη του και το σκληρό του έργο. Παράλληλα, θέλω να ευχαριστήσω τα μέλη της επιτροπής για την εποικοδομητική συνεργασία τους.
<SPEAKER ID="181" LANGUAGE="DE" NAME="Elisabeth Schroedter (Verts/ALE )." AFFILIATION="ad hoc">
<P>
   – Κύριε Πρόεδρε, θα ήθελα να επικεντρωθώ στην περιφερειακή πολιτική που με ενδιαφέρει ιδιαίτερα. Θέλω να επαναλάβω ότι μια από τις μεγάλες προόδους που επιτυγχάνει η έκθεση είναι ότι 0,41% θα δαπανηθεί για κάτι που είναι ορατό ακόμα και στο πιο μικρό ευρωπαϊκό χωριό και θα κάνει εκεί ορατή την Ευρώπη.
<P>
Το μέσο για την αλληλεγγύη στην Ευρωπαϊκή Ένωση είναι η οικονομική και κοινωνική συνοχή. Όπως γνωρίζουμε, το Συμβούλιο τώρα προτείνει μόνο 0,37% ως βάση διαπραγματεύσεων. Εγώ πάντως συμφωνώ να περιοριστούμε στο 4% ανά κράτος μέλος και να διατηρήσουμε –σε αντίθεση με ό,τι προβλέπεται στο αρχικό σχέδιο– τον κανόνα Ν+2 για το ταμείο συνοχής.
<SPEAKER ID="182" LANGUAGE="SK" NAME="Sergej Kozlík (NI )." AFFILIATION="">
<P>
   – Η Ευρωπαϊκή Ένωση δεν έχει στη διάθεσή της τους ιδανικούς μηχανισμούς ούτε για τη δημιουργία ούτε για την κατανομή πόρων. Ούτε έχει εγκρίνει μια 10ετή έως 20ετή προοπτική σχετικά με ειδικές οικονομικές και άλλες πολιτικές. Αρκεί να θυμηθεί κανείς τη μακροχρόνια έλλειψη αποτελεσματικής εποπτείας της γεωργίας.
<P>
Παρά τις τεράστιες προσπάθειες που καταβάλλονται, τις οποίες εκτιμώ, η προσωρινή επιτροπή δεν θα μπορούσε, σε αυτό το στάδιο, να επιτύχει περισσότερα από όσα πέτυχε, κύριε Böge, και υπάρχει πιθανότητα το Κοινοβούλιο να ψηφίσει αύριο υπέρ αυτού του συμβιβασμού. Ενώ το Κοινοβούλιο εκτιμά ότι οι πόροι πρέπει να καθοριστούν στο 1,08% του ακαθάριστου εθνικού προϊόντος, το Συμβούλιο, αντιθέτως, εκτιμά ότι το ποσοστό πρέπει να βρίσκεται μεταξύ 1,03% και 1,05% του ακαθάριστου εγχώριου προϊόντος.
<SPEAKER ID="183" LANGUAGE="DE" NAME="Othmar Karas (PPE-DE )." AFFILIATION="">
<P>
Η Επιτροπή έκανε μια πρόταση και το Κοινοβούλιο, με την έκθεση Böge και την αυριανή απόφαση, δείχνει ότι έχει ικανότητα για δράση και διαπραγμάτευση. Τώρα το Συμβούλιο δεν μπορεί να κάνει τίποτα από αυτά τα δύο, αφού δεν επιτεύχθηκε συμφωνία για μια βάση διαπραγματεύσεων.
<P>
Η πρότασή μας είναι ένας συμβιβασμός. Απευθύνω έκκληση στους αρχηγούς κρατών και κυβερνήσεων, καθώς και στους υπουργούς Οικονομικών, να διαβάσουν την πρότασή μας και να εξετάσουν αν προσφέρει τη δυνατότητα για συμφωνία με το Συμβούλιο χωρίς να αποδυναμώσουμε την Ευρωπαϊκή Ένωση. Λέω απευθυνόμενος στα μέλη του Συμβουλίου ότι η πρόταση που υπέβαλαν σημαίνει 40% λιγότερα για την ανταγωνιστικότητα της ΕΕ, 10% λιγότερα για τη συνοχή, την ανάπτυξη και την απασχόληση, 6% λιγότερα για την αγροτική ανάπτυξη και τη γεωργία, 50% λιγότερα για τις εσωτερικές πολιτικές και 40% λιγότερα για τον ρόλο της Ευρωπαϊκής Ένωσης ως παγκοσμίου παράγοντα. Ίσως να επιτύχετε συμφωνία γι’ αυτά στο Συμβούλιο, όχι όμως και με εμάς, και μάλιστα υπάρχει και άλλος λόγος γι’ αυτό: ότι κάνετε περικοπές. Αν παραμείνουμε στο σημερινό καθεστώς χωρίς να θέσουμε νέες προτεραιότητες, θα χρειαστούμε 890 δισ. ευρώ. Η δική σας πρόταση προβλέπει 871 δισ. ευρώ. Αν δεν καταλήξουμε σε συμφωνία, θα έχουμε 931 δισ. ευρώ. Ο προϋπολογισμός σας είναι μικρότερος από αυτόν που έχουμε και από εκείνον που θα έχουμε εάν δεν επέλθει συμφωνία. Ως εκ τούτου, πρέπει να καταλάβετε ότι η προσφορά μας γίνεται με στόχο τις διαπραγματεύσεις. Δεν πρόκειται να γίνουν διαπραγματεύσεις αν πέσουμε κάτω από τα 931 δισ. ευρώ! 
<SPEAKER ID="184" LANGUAGE="ES" NAME="Inés Ayala Sender (PSE )." AFFILIATION="(Χειροκροτήματα)">
<P>
   – Κύριε Πρόεδρε, θα ήθελα να αναγνωρίσω την αποφασιστικότητα του κ. Böge να φέρει σε πέρας αυτήν την εργασία για την οικονομική μηχανική και ισορροπία την πρώτη φορά στην ιστορία των δημοσιονομικών προοπτικών που το Ευρωπαϊκό Κοινοβούλιο έχει θέσει συνειδητά τις άμεσες φιλοδοξίες του χαμηλότερα ακόμη και από την πρόταση της Επιτροπής, που ήταν ήδη μινιμαλιστική. Μόνο η ευκαιρία να διευκολύνει μια γρήγορη, ισορροπημένη και δίκαιη συμφωνία, που διαλύει τυχόν αμφιβολίες και ανησυχίες αυτή τη στιγμή, θα μπορούσε να το δικαιολογήσει αυτό. Έτσι επιθυμούμε να ερμηνεύσουμε τα συμβιβαστικά λόγια της Επιτροπής και παροτρύνουμε τον Προεδρεύοντα του Συμβουλίου να επιτύχει αυτή τη συμφωνία.
<P>
Ωστόσο, δεν με χαροποιεί το γεγονός ότι το Κοινοβούλιο δείχνει μια μινιμαλιστική τάση η οποία άρχισε με την τελευταία Ατζέντα 2000 και η οποία δεν έχει συμβάλει στην αύξηση της εμπιστοσύνης των ευρωπαίων πολιτών. Αναφέρομαι στον κίνδυνο να επιστρέψει ο προϋπολογισμός σε μια τάση επανεθνικοποίησης και να βασίζονται οι στόχοι της Ένωσης σε ανεπαρκείς πόρους. Λυπούμεθα για την πίεση που ασκήθηκε από την αρχική πρόταση έξι κρατών μελών, μερικά από τα οποία ήταν απολύτως δικαιολογημένα δεδομένης της παρούσας κατάστασης, όμως άλλα είναι ένοχα για το γεγονός ότι δεν εξήγησαν επαρκώς την προστιθέμενη αξία κάθε ευρώ που δαπανήθηκε και την υψηλή οικονομική και εμπορική απόδοση που προκύπτει από την ανάπτυξη της Ένωσης.
<P>
Λυπούμαστε που το 1% αντικατέστησε τις ιδέες με ποσοστά, αλλά, από την άλλη, ξεκίνησε ξανά τη συζήτηση για την επιτακτική ανάγκη ουσιαστικής αναθεώρησης του συστήματος των ιδίων πόρων. Αυτό με το οποίο δεν συμφωνούμε είναι το γεγονός ότι ο εισηγητής το εφαρμόζει αποκλειστικά στη χρηματοδότηση της ΚΓΠ, η οποία προσπαθεί ακόμη να αφομοιώσει την τελευταία μεταρρύθμιση των Βρυξελλών· ας μην πετάξουμε τους αγρότες μας μαζί με τα απόνερα.
<P>
Χαιρετίζουμε την προσπάθεια να διατηρηθεί το μερίδιο της πολιτικής συνοχής, και επίσης την ενίσχυση των κοινωνικών πολιτικών της Ένωσης, των πολιτικών ανάπτυξης και απασχόλησης, καθώς και της δικαιοσύνης και της εξωτερικής πολιτικής. Καλούμε τον εισηγητή να επεκτείνει τον λογικό μηχανισμό της σταδιακής αποσύνδεσης, ο οποίος αναγνωρίζει ήδη τις περιοχές που επηρεάστηκαν από τον μεγεθυντικό αντίκτυπο της διεύρυνσης, και να τον εφαρμόσει στο Ταμείο Συνοχής. Το Ευρωπαϊκό Κοινοβούλιο το υποστήριξε αυτό στην Ατζέντα 2000 και δεν καταλαβαίνουμε γιατί, εφόσον η Προεδρία του Συμβουλίου το εφαρμόζει, δεν κάνει το ίδιο και το Κοινοβούλιο.
<P>
Καλούμε επίσης τον εισηγητή να δεχτεί την τροπολογία 1, η οποία καταπολεμά τις διακρίσεις που θα συνεπαγόταν η εφαρμογή της πολιτικής ανταγωνισμού και αριστείας με αποκλειστικό τρόπο.
<SPEAKER ID="185" LANGUAGE="LT" NAME="Margarita Starkevičiūtė (ALDE )." AFFILIATION="">
<P>
   – Η έκθεση που υπέβαλε στο Κοινοβούλιο ο κ. Böge είναι ένα άριστο παράδειγμα του κοινού έργου μιας διευρυμένης [Ευρωπαϊκής Ένωσης] 25 κρατών μελών. Με λυπεί το γεγονός ότι δεν αντλούμε ικανοποίηση από αυτό. Η εξεύρεση μιας απόφασης σχετικά με τα κοινοτικά ταμεία που θα ήταν αποδεκτή και αντιληπτή από όλους ήταν ένα πολύ σύνθετο έργο· εντούτοις, αυτή η επιτυχής απόφαση αποδεικνύει ότι η διευρυμένη Ευρωπαϊκή Ένωση είναι βιώσιμη και έχει ένα μακροπρόθεσμο όραμα οικονομικής ανάπτυξης. Φυσικά, θα μπορούσαμε να καταλήξουμε σε αυτή την απόφαση νωρίτερα και καλύτερα αν δεν υπήρχαν προσπάθειες αντίστασης στα εθνικά και κοινά ευρωπαϊκά συμφέροντα, αν δεν υπήρχαν αποκλίσεις στις τεχνικές λεπτομέρειες. Κατά καιρούς μου δινόταν η εντύπωση ότι συνεδριάζαμε ως ομάδα λογιστών και όχι ως ηγέτες της κοινωνίας. Πρέπει να καταλάβουμε ότι χρειάζεται να αναπτύξουμε ένα κοινό ευρωπαϊκό όραμα πριν ξεκινήσουμε τους οικονομικούς σχεδιασμούς και αυτό το κοινό ευρωπαϊκό όραμα δεν γίνεται αντιληπτό ούτε από τους πολίτες ούτε από τους εκπροσώπους της κοινωνίας. Κατά συνέπεια, κάθε συζήτηση για οικονομικά σχέδια, ετήσια σχέδια που θα καθορίζουν αυτή την προοπτική, πρέπει να ξεκινά με μια συζήτηση σχετικά με αυτό το οικονομικό όραμα, το οποίο όλοι πρέπει να αναπτύξουμε· μόνο τότε μπορούμε να καθορίσουμε τις σφαίρες, τον τύπο χρηματοδότησης και τα μέσα που απαιτούνται. Αυτό είναι που θεωρώ ότι απουσιάζει από το έργο της Ευρωπαϊκής Επιτροπής και λυπάμαι που η σημερινή ομιλία του Προέδρου της Επιτροπής ήταν ένα παράπονο από ένα πολύ κουρασμένο άτομο προς το Κοινοβούλιο για τα προβλήματα των διαπραγματεύσεων. 
<SPEAKER ID="186" LANGUAGE="FR" NAME="Françoise Grossetête (PPE-DE )." AFFILIATION="">
<P>
   – Κύριε Πρόεδρε, πολύ φοβούμαι ότι αυτή η τόσο σημαντική συζήτηση για τις δημοσιονομικές προοπτικές θα προκαλέσει μεγάλη απογοήτευση, διότι το Συμβούλιο προτείνει έναν ελάχιστο προϋπολογισμό ο οποίος δεν συμβαδίζει με τις φιλοδοξίες της Ευρώπης. Θέλω ωστόσο να ευχαριστήσω τον εισηγητή, τον κ. Böge, ο οποίος, παρά το δύσκολο καθήκον που είχε αναλάβει, κατόρθωσε να συμβιβάσει τα αιτήματα των βουλευτών.
<P>
Όσον αφορά τις δημοσιονομικές προοπτικές, εξακολουθούν να μας προκαλούν ανησυχίες και να είναι απαράδεκτες σε κάποια σημεία. Έχοντας υπόψη τα γεγονότα των τελευταίων εβδομάδων, είναι έκδηλη η ανάγκη να μπορέσουμε να ανταποκριθούμε στις προσδοκίες της κοινής γνώμης και να μην δημιουργήσουμε χάσμα ανάμεσα στις πολιτικές υποσχέσεις και στη δράση η οποία θα πρέπει να αναληφθεί για την επίτευξη των στόχων της ανταγωνιστικότητας, της πλήρους απασχόλησης, της έρευνας και της κατάρτισης και, πάνω απ’ όλα, της αλληλεγγύης. Ναι, είμαστε υπέρ της πολιτικής συνοχής, υπό τον όρο ότι δεν αποκλείει τη συνδρομή μας προς τις περιφέρειες των παλαιών 15 κρατών μελών της Ένωσης που εξακολουθούν να είναι σε μειονεκτική θέση.
<P>
Επιτρέψτε μου να εξηγήσω γιατί ανησυχώ όσον αφορά το Συμβούλιο. Τα κράτη μέλη δεν πρέπει να φοβούνται την Ευρώπη. Τι να πω για τις προτάσεις που αφορούν την κοινή γεωργική πολιτική, την ΚΓΠ, η οποία πρόκειται να γίνει εθνική γεωργική πολιτική ή ΕΓΠ –η ονομασία είναι κατάλληλη– με το Συμβούλιο να εθελοτυφλεί όσον αφορά τις ανάγκες των γεωργών ενώ αχνοφαίνεται η εκ νέου εθνικοποίηση και επίκειται η εξαφάνιση ενός πολιτικού συμβόλου της Ευρώπης; Την ίδια ανησυχία έχω και για την περιφερειακή πολιτική, την οποία οι περιφέρειές μας έχουν τόση ανάγκη, καθώς και για τα διευρωπαϊκά μας σχέδια. Θα έχουμε επίσης τον νου μας όσον αφορά τη χρηματοδότηση του Natura 2000.
<P>
Εάν θέλουμε να χρηματοδοτήσουμε τις προτεραιότητές μας, πρέπει ασφαλώς να αναθεωρήσουμε τους κανόνες που διέπουν τον υπολογισμό των πόρων της Ένωσης και να διαπραγματευτούμε εκ νέου τα οφέλη του περασμένου αιώνα, και ιδίως την έκπτωση του Ηνωμένου Βασιλείου. Ο κ. Barroso μας είπε ότι υπολογίζει στο Ευρωπαϊκό Κοινοβούλιο. Μαζί μπορούμε ίσως να πείσουμε το Συμβούλιο να τροποποιήσει αυτόν τον ελάχιστο προϋπολογισμό που τόσο με φοβίζει. 
<SPEAKER ID="187" LANGUAGE="HU" NAME="Szabolcs Fazakas (PSE )." AFFILIATION="">
<P>
   –Ως βουλευτής που εκπροσωπεί ένα από τα νέα κράτη μέλη στην προσωρινή επιτροπή που ασχολείται με τις δημοσιονομικές προοπτικές της διευρυμένης Ευρωπαϊκής Ένωσης, θα ήθελα καταρχάς να τονίσω πόσο σημαντικό είναι για εμάς το γεγονός ότι η θέση του Ευρωπαϊκού Κοινοβουλίου σε αυτό το θέμα, το τόσο ζωτικό για την προσπάθεια των νέων κρατών μελών να προλάβουν την Ευρωπαϊκή Ένωση, δεν διαμορφώνεται πλέον χωρίς τη συμμετοχή μας, αλλά με τη συγκεκριμένη και ουσιαστική συνεργασία μας. Αυτή ήταν η πρώτη φορά που μπορέσαμε να συμμετάσχουμε στη συζήτηση της επιτροπής, η οποία αποδείχθηκε άκρως ενημερωτική, ενδιαφέρουσα και, μολονότι όχι πλήρως απαλλαγμένη από εντάσεις, στραμμένη με βεβαιότητα προς τη σωστή κατεύθυνση· συγχαίρω δε τον κ. Reimer Böge για την προεδρία του σε αυτή τη συζήτηση και για το ισορροπημένο αποτέλεσμα που επετεύχθη.
<P>
Χαιρετίζουμε τη βεβαίωση της έκθεσης Böge ότι το 0,41% του ΑΕΕ της Ένωσης πρέπει να κατανεμηθεί για αυτόν τον σκοπό, με τα νέα κράτη μέλη να μπορούν να το χρησιμοποιήσουν σε ύψος που αντιστοιχεί στο 4% του ακαθάριστου εθνικού τους εισοδήματος και ότι ο κανόνας Ν+2 δεν πρέπει να εφαρμοστεί στα ταμεία συνοχής. Κατά την κρίση μας, αυτό σημαίνει ότι, ακόμα και αν ο νέος προϋπολογισμός της ΕΕ είναι εξ ανάγκης πιο αυστηρός, θα εξακολουθεί να προσφέρει κατάλληλη βοήθεια για την προώθηση της κάλυψης του χαμένου εδάφους από τα νέα κράτη μέλη. Αυτό, σε συνδυασμό με την επίδειξη αλληλεγγύης, θα βοηθήσει επίσης να ενισχυθεί η ανταγωνιστικότητα της Ευρώπης, να αυξηθεί η ανάπτυξη και να δημιουργηθούν θέσεις απασχόλησης. 
<SPEAKER ID="188" LANGUAGE="EN" NAME="Chris Davies (ALDE )." AFFILIATION="">
<P>
Η κυβέρνησή μου λέει ότι η διόρθωση είναι αδιαπραγμάτευτη. Αυτό είναι ανοησία. Η Ευρωπαϊκή Ένωση είναι μια τεράστια μηχανή για τη διαπραγμάτευση συμφωνιών ανάμεσα σε 25 χώρες και οτιδήποτε συναφές πρέπει να θεωρείται διαπραγματεύσιμο αν μπορούν να διασφαλιστούν θετικά οφέλη ως αντάλλαγμα.
<P>
Πρέπει να υποστηρίξουμε την αγροτική ανάπτυξη· πρέπει να αποζημιώσουμε τους αγρότες για να διασφαλίσουμε την αντιμετώπιση των περιβαλλοντικών θεμάτων. Εντούτοις, δεν πρέπει να επιδοτούμε πλέον την ίδια την ύπαρξη των εκμεταλλεύσεων, όπως δεν πρέπει να επιδοτούμε τα εργοστάσια, τα λατομεία ή τα ανθρακωρυχεία. Η ΚΓΠ κάνει διακρίσεις κατά των αγροτών σε αναπτυσσόμενα κράτη και τιμωρεί τους καταναλωτές μας. Πρέπει να εισαχθεί ένα σταδιακό αλλά σημαντικό πρόγραμμα περικοπών των δαπανών του πυλώνα 1. Αυτό είναι το τίμημα που πρέπει να απαιτήσει η Βρετανία. Αλλά το να συνεχίσει να ισχυρίζεται ότι η διόρθωση είναι απλώς αδιαπραγμάτευτη δεν είναι ούτε καλό για την Ευρώπη ούτε το καλύτερο για τη Βρετανία. 
<SPEAKER ID="189" LANGUAGE="" NAME="Κωνσταντίνος Χατζηδάκης (PPE-DE )." AFFILIATION="">
<P>
   – Κύριε Πρόεδρε, αφού συγχαρώ τον κ. Böge για τη δουλειά που έκανε, θα ήθελα να ενώσω τη φωνή μου με τις φωνές όλων των συναδέλφων, που ευχήθηκαν οι αποφάσεις για τις δημοσιονομικές προοπτικές, να ληφθούν τώρα. Διότι, μεταξύ όλων των άλλων, δεν πρέπει να δοθεί η εντύπωση ότι η θεσμική κρίση της Ευρωπαϊκής Ένωσης βαθαίνει. Όμως, να μην ληφθούν βεβαίως με κόστος για την ίδια την προοπτική της Ευρωπαϊκής Ένωσης. Θα πρέπει να ληφθούν οι αποφάσεις σε ένα επίπεδο ικανοποιητικό για όλα τα κράτη μέλη. Και λέγοντας αυτά, δεν μπορώ παρά να προσθέσω ότι λυπούμαι, διότι οι προτάσεις της Λουξεμβουργιανής Προεδρίας λειτουργούν, δυστυχώς σε ένα πολύ μεγάλο βαθμό, εις βάρος των πολιτικών συνοχής με τη μείωση που προτείνει από το 0,41% του κοινοτικού ΑΕΠ στο 0,37%. Εν πάση περιπτώσει, θα ήθελα να πω ότι είναι σημαντικό να προσπαθήσει τουλάχιστον η Προεδρία να περιορίσει τις δυσμενείς επιπτώσεις των προτάσεών της. Πώς; Πρώτον, με μηχανισμούς αποζημίωσης για τις χώρες και περιφέρειες εκείνες που θίγονται δυσανάλογα από τον μηχανισμό κατανομής των πιστώσεων που προτείνει η Επιτροπή. Δεύτερον, με επαναχρησιμοποίηση των πιστώσεων που χάνονται λόγω του κανόνα Ν+2.
<P>
Επίσης, θα ήθελα να πω ότι, αυτονόητα, είμαστε εναντίον της επανεθνικοποίησης και της συγχρηματοδότησης της Κοινής Αγροτικής Πολιτικής και να προσθέσω τέλος, κύριε Πρόεδρε, ότι επειδή από πολλές πλευρές γίνεται συζήτηση για την οικονομία που πρέπει να γίνει και για το ότι δεν μπορούμε να δώσουμε επιπλέον πιστώσεις, ότι ο προϋπολογισμός της Ευρωπαϊκής Ένωσης αντιστοιχεί συνολικά με το 2,5% των δημοσίων δαπανών σε όλα τα κράτη μέλη. Ε! κάποια στιγμή θα πρέπει τα λόγια και τα έργα ως προς την Ευρωπαϊκή Ένωση να ταυτίζονται. 
<SPEAKER ID="190" LANGUAGE="FR" NAME="Robert Goebbels (PSE )." AFFILIATION="">
<P>
   – Κύριε Πρόεδρε, η Ένωση πρέπει πλέον να δείξει την ικανότητά της να ενεργεί υιοθετώντας φιλόδοξες δημοσιονομικές προοπτικές. Είναι γεγονός ότι οι προτάσεις της Προεδρίας εξακολουθούν να είναι δειλές, παρότι υπερβαίνουν το φράγμα του 1%. Προκαλεί απογοήτευση το γεγονός ότι η Ένωση θα πρέπει να δαπανήσει μόνο 40 δισ. ευρώ σε απόλυτες τιμές σε χρονικό διάστημα επτά ετών.
<P>
Φανταστείτε να διαθέταμε όλα αυτά τα χρήματα στην έρευνα. Επί του παρόντος, οι Αμερικανοί δαπανούν κάθε χρόνο για έρευνα εκατό δισεκατομμύρια ευρώ περισσότερα από τους Ευρωπαίους. Το ποσό των 40 δισ., που κατανέμεται σε περίοδο επτά ετών, δεν αντιστοιχεί ούτε στο μισό του σημερινού ετήσιου ελλείμματος, αν και αυτό το χάσμα θα πρέπει προφανώς σε μεγάλο βαθμό να καλυφθεί από τον ιδιωτικό τομέα.
<P>
Πρότεινα να επιβληθεί ευρωπαϊκός φόρος ενός λεπτού σε κάθε λίτρο πετρελαίου, ντίζελ και κηροζίνης που πωλείται στην Ένωση. Κανένας καταναλωτής ή οικονομικός παράγοντας δεν θα επιβαρυνθεί από έναν τέτοιο φόρο, ο οποίος θα αποφέρει πάνω από 40 δισ. ευρώ μέσα σε επτά χρόνια. Ας τολμήσουμε να απαλλαγούμε επιτέλους από τους εθνικούς εγωισμούς· ας τολμήσουμε να υιοθετήσουμε μια πιο ευρωπαϊκή προσέγγιση. Είναι αδύνατο να προσδιορίσουμε επακριβώς τα οφέλη και τα έξοδα στην ενιαία αγορά. Οι χώρες με τις πιο ανεπτυγμένες οικονομίες ωφελούνται προφανώς περισσότερο από κάθε πρόσθετη κοινή ανάπτυξη. 
<SPEAKER ID="191" LANGUAGE="HU" NAME="László Surján (PPE-DE )." AFFILIATION="">
<P>
   – Η έκθεση Böge είναι καλή όχι μόνο διότι αποτελεί ένα εξαιρετικό δημιούργημα, αλλά και διότι μπορεί να χρησιμοποιηθεί ως πυλώνας για διαπραγματεύσεις, ενώ παράλληλα αποτελεί η ίδια έναν εφαρμόσιμο συμβιβασμό. Δίνει τη δυνατότητα να τεθούν σε εφαρμογή τα σχέδια της Ένωσης, αλλά χωρίς να επιβάλλει αφόρητο βάρος στους συνεισφέροντες. Προτείνει με τόλμη νέες λύσεις για νέες καταστάσεις. Μια λύση αυτού του είδους, η οποία αναφέρεται συχνά, είναι τα εθνικά συμπληρώματα, τα οποία, παρεμπιπτόντως, έχουν ήδη χρησιμοποιηθεί σε εμάς, τα νέα κράτη μέλη. Είναι προς όφελος της Ουγγαρίας και όλων των χωρών συνοχής το γεγονός ότι το 0,41% των εσόδων της ΕΕ διοχετεύεται στη στήριξη της σύγκλισης. Έτσι, θα μπορέσουμε να αναπτύξουμε την έρευνα και μια κοινωνία βασισμένη στη γνώση και να προωθήσουμε την κατασκευή των οδικών δικτύων και τη δημιουργία θέσεων απασχόλησης. Όλα αυτά θα συμβάλουν στην ανανέωση του ονείρου της Λισαβόνας.
<P>
Αλλά θα βγει πραγματικά κάτι από όλα αυτά; Το ερώτημα επί του παρόντος δεν είναι τόσο πώς θα επιτευχθεί συμφωνία για συγκεκριμένα νούμερα με το Συμβούλιο, αλλά αν θα υπάρχει καν θέση του Συμβουλίου, με άλλα λόγια, αν το Ευρωπαϊκό Συμβούλιο θα επιτύχει συμφωνία με τον εαυτό του. Αν οι αρχηγοί των κυβερνήσεων αφιερώσουν τον χρόνο τους την προσεχή εβδομάδα θρηνώντας για το αποτέλεσμα των δημοψηφισμάτων για το Σύνταγμα και δεν καταφέρουν να αποφασίσουν επί των βασικών αρχών του δημοσιονομικού πλαισίου που στοχεύει στην εξυπηρέτηση των συμφερόντων των πολιτών της Ευρώπης, τότε, προς τέρψη των ευρωσκεπτικιστών, η Ένωση θα αντιμετωπίσει πραγματικά κρίση. Η επίτευξη κοινής θέσης προσανατολισμένης προς τα συμφέροντα της νέας Ευρώπης των 450 εκατομμυρίων πολιτών θα είναι καλή για κάθε κράτος μέλος. Η επιφυλακτικότητα και ο εγωισμός ποτέ δεν οδήγησαν πουθενά. Η λύση δεν είναι να απομακρυνθούμε από την Ένωση, αλλά να αγκαλιάσουμε την Ευρώπη ακόμα περισσότερο. Μετά την αποτυχία των δημοψηφισμάτων, μπορούμε να επιτρέψουμε να επιδεινωθεί η κατάσταση με την αποτυχία των δημοσιονομικών σχεδίων για την περίοδο μετά το 2007; Συνάδελφοι βουλευτές του Κοινοβουλίου, ας υποστηρίξουμε την έκθεση Böge, ας υπάρχει τουλάχιστον ένα κομμάτι σταθερού εδάφους σε αυτή την κατάσταση όπου η κατάρρευση φαίνεται να πλησιάζει και ας δώσουμε στους πολίτες της Ευρώπης να καταλάβουν ποιο είναι το θεσμικό όργανο που εκπροσωπεί τα πραγματικά τους συμφέροντα. 
<SPEAKER ID="192" LANGUAGE="IT" NAME="Giovanni Pittella (PSE )." AFFILIATION="">
<P>
Εμείς γνωρίζουμε καλά ότι η Ευρώπη δεν είναι μόνο χρήσιμη, αλλά και αναγκαία. Ωστόσο, για να είναι η Ευρώπη χρήσιμη, συνεκτική και ανταγωνιστική και για να αντιλαμβάνονται οι πολίτες την αναγκαιότητά της, πρέπει να μπορεί να αναπτύξει τις πολιτικές της και να διαθέτει τους αναγκαίους πόρους. Αυτός ο συλλογισμός, που μπορεί να φαίνεται τετριμμένος, περικλείει όλο το νόημα της μάχης που δίνει το Κοινοβούλιο όσον αφορά τις δημοσιονομικές προοπτικές. Περιέχει επίσης το νόημα όλων των θέσεων που μπόρεσε να μεταφέρει ο εισηγητής του Κοινοβουλίου, κ. Reiner Böge, σε ένα κείμενο που θεωρώ ικανοποιητικό και ρεαλιστικό, αλλά όχι ηττοπαθές.
<P>
Ο καθένας από εμάς αναρωτιέται ασφαλώς εάν θα κατορθώσουμε να πετύχουμε μια συμφωνία με το Συμβούλιο. Κυρίες και κύριοι συνάδελφοι, πολλά εξαρτώνται από το εύρος της πλειοψηφίας μας και ακόμη περισσότερα από την ικανότητα των αρχηγών των κυβερνήσεων να μην παρασυρθούν από την ταμειακή λογική και από το δόγμα των εθνικών συμφερόντων. Σήμερα το απόγευμα, ο κ. Barroso ανέπτυξε με σαφήνεια και αποφασιστικότητα θέσεις με τις οποίες συμφωνούμε. Ο κ. Juncker πρέπει να θέσει τις διαπραγματευτικές του ικανότητες στην υπηρεσία μιας αξιοπρεπούς συμφωνίας και να μην μας σύρει σε μια αέναη διμερή διαπραγμάτευση, με κίνδυνο μάλιστα να βρεθούν ορισμένοι με άδικο και αδικαιολόγητο τρόπο σε μειονεκτική θέση. Σας καλώ, κυρίες και κύριοι συνάδελφοι, να υπερψηφίσετε με ευρεία πλειοψηφία και ενότητα το δικαίωμα και την υποχρέωση της Ένωσης να υπάρχει και να δρα. 
<SPEAKER ID="193" LANGUAGE="IT" NAME="Francesco Musotto (PPE-DE )." AFFILIATION="">
<P>
   – Κύριε Πρόεδρε, κύριε Πρόεδρε της Επιτροπής, αξιότιμοι εκπρόσωποι του Συμβουλίου, κυρίες και κύριοι, θέλω καταρχάς να επισημάνω ότι ένα από τα ουσιαστικά προτερήματα στο έργο του κ. Böge είναι ότι προσεγγίζει τη διαδικασία της ευρωπαϊκής ολοκλήρωσης ως μια πλήρως εξελισσόμενη δυναμική πολιτική με υψηλούς στόχους και φιλοδοξίες. Εμπιστοσύνη, προοπτικές και δυναμισμό: αυτά έχει σήμερα ανάγκη η κοινή γνώμη για να μην πέσει θύμα του σκεπτικισμού και της απογοήτευσης.
<P>
Για τον λόγο αυτόν θα ήθελα να συγχαρώ κυρίως τον κ. Böge, γιατί διεκπεραίωσε με σωφροσύνη και ισορροπία ένα λεπτό έργο που απαιτούσε σύνθετη ανάλυση και κατέληξε σε αποτελεσματικές πολιτικές προτάσεις. Το αποτέλεσμα είναι ακόμη πιο αξιέπαινο εάν αναλογισθούμε το δύσκολο κλίμα στο οποίο άρχισε και συνέχισε μέχρι σήμερα το έργο του, το οποίο οφείλεται κυρίως σε στενόμυαλες, ανυποχώρητες ομάδες πίεσης.
<P>
Ωστόσο, δεν μπορούμε να κρύψουμε ότι η θέση του Ευρωπαϊκού Κοινοβουλίου, όπως εκφράζεται στην έκθεση Böge, αποκλίνει αισθητά από το έγγραφο εργασίας που παρουσίασε η λουξεμβουργιανή Προεδρία στις 2 Ιουνίου. Φοβούμαι ότι το Ευρωπαϊκό Συμβούλιο θα εγκρίνει έναν συμβιβασμό με πολύ απογοητευτικό πολιτικό και οικονομικό περιεχόμενο. Γνωρίζοντας ότι θα βρεθούμε ενώπιον ενός συμβιβασμού που θα είναι καρπός μιας δύσκολης διαμεσολαβητικής προσπάθειας, θα είμαστε πάντοτε διαθέσιμοι για την εξεύρεση ισορροπημένων λύσεων. Θα πράξουμε ό,τι είναι δυνατόν για να αποφύγουμε μια θεσμική διαμάχη. Πρέπει ωστόσο να γίνει σαφές ότι δεν θα ανταποκριθούμε σε εκκλήσεις προς το αίσθημα ευθύνης του Κοινοβουλίου για να συμπράξουμε σε μια προσπάθεια που θα έχει ως αποτέλεσμα την αποτυχία της διαδικασίας ολοκλήρωσης. 
<SPEAKER ID="194" LANGUAGE="FR" NAME="Catherine Trautmann (PSE )." AFFILIATION="">
<P>
   – Κύριε Πρόεδρε, η ΕΕ μόλις γιόρτασε την 60ή επέτειο κοινής ειρήνης σε μια εποχή κατά την οποία δύο από τις χώρες που την θεμελίωσαν έχουν εκφράσει τις αμφιβολίες τους μέσω της κάλπης. Αντιμέτωπη με τις κοινωνικές επιπτώσεις της παγκοσμιοποίησης, η ηθική κρίση σε συνδυασμό με την ανεργία και την ανισότητα επιτείνουν τη δημοκρατική κρίση, για να μην αναφερθούμε στη δημοσιονομική κρίση. Η τελική απόφαση για τις δημοσιονομικές προοπτικές θα είναι ζωτικής σημασίας για την αξιοπιστία και τη νομιμότητα της ΕΕ και των θεσμικών της οργάνων.
<P>
Το δεύτερο γεγονός είναι το μέλλον: η γηραιά βιομηχανική ήπειρός μας είναι σε διαδικασία αλλαγής και οφείλουμε να εξαλείψουμε τις εδαφικές, οικονομικές και πολιτιστικές διαφορές. Μόνο εάν η έρευνα και η καινοτομία λαμβάνουν κατάλληλη χρηματοδότηση θα καταστεί δυνατή η δημιουργία νέων προϊόντων και νέων υπηρεσιών που θα συνδυάζουν παραγωγικότητα και αλληλεγγύη. Ο διπλασιασμός του προϋπολογισμού για την έρευνα και ο στόχος του 3% τους ΑΕΠ της ΕΕ μέχρι το 2010 πρέπει οπωσδήποτε να τηρηθούν. Υπό τους δύο αυτούς πολιτικούς όρους, και υπό την προϋπόθεση ότι οι φιλοδοξίες μας θα χρηματοδοτηθούν από τους δικούς τους νέους ίδιους πόρους, υποστηρίζω τη λογική επιλογή του εισηγητή μας, ώστε το Κοινοβούλιό μας να μπορέσει να ασκήσει την πλήρη εξουσία του κατά τις προσεχείς διαπραγματεύσεις και να πείσει το Συμβούλιο να συμμεριστεί τις απόψεις του. 
<SPEAKER ID="195" LANGUAGE="PT" NAME="José Albino Silva Peneda (PPE-DE )." AFFILIATION="">
<P>
Ολοκληρώνοντας, θέλω να συγχαρώ τον κ. Böge για την άριστη έκθεση που υπέβαλε στο Κοινοβούλιο. 
<SPEAKER ID="196" LANGUAGE="" NAME="Μαριλίζα Ξενογιαννακοπούλου (PSE )." AFFILIATION="">
<P>
Θέλω πραγματικά να ευχαριστήσω τον εισηγητή, τον κ. Böge για την εργασία του, αλλά πιστεύω ότι είναι απογοητευτικό να προτείνεται ως θέση του Ευρωπαϊκού Κοινοβουλίου, το 1,07% στις πιστώσεις πληρωμών σε σχέση με το 1,14% που είχε αρχικά προτείνει η Ευρωπαϊκή Επιτροπή. Το περιορισμένο αυτό δημοσιονομικό πλαίσιο θέτει εξαρχής ένα ευρωπαϊκό πολιτικό πρόγραμμα χαμηλών προσδοκιών, που δεν ανταποκρίνεται σίγουρα στις νέες και μεγάλες ανάγκες της εποχής μας και των λαών της Ευρώπης.
<SPEAKER ID="197" LANGUAGE="NL" NAME="Jean-Luc Dehaene (PPE-DE )." AFFILIATION="">
<P>
Αν θέλουμε να κάνουμε την Ευρωπαϊκή Ένωση να λειτουργεί σωστά, το 1% είναι υπερβολικά μικρό, όπως, κατά πάσα πιθανότητα, και το 1,7%. Η βρετανική διόρθωση υποθηκεύει όλους τους ίδιους πόρους μας, αλλά η θεμελιώδης απόφαση πρέπει να είναι ότι, αν η Ευρωπαϊκή Ένωση δεν μπορεί να έχει πραγματικούς ίδιους πόρους στη διάθεσή της, η ΕΕ, αργά ή γρήγορα, θα εξοκείλει. Η Ένωση πρέπει να μπορεί να καθορίσει τη δική της πολιτική με τα δικά της πραγματικά ίδια μέσα. Μόνο τότε θα καταφέρουμε να υλοποιήσουμε τις φιλοδοξίες μας. Οι συζητήσεις σχετικά με αυτό το θέμα στο προσεχές πολυετές σχέδιο πρέπει να αποτελούν επίσης μέρος της συμφωνίας στην οποία θα καταλήξουμε με το Συμβούλιο. 
<SPEAKER ID="198" LANGUAGE="LV" NAME="Valdis Dombrovskis (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, σήμερα το πρωί το Ευρωπαϊκό Κοινοβούλιο θα ψηφίσει επί της θέσης του σχετικά με τις προσεχείς δημοσιονομικές προοπτικές για την περίοδο 2007-2013. Πρόκειται για μια από τις πιο σημαντικές και σπουδαίες ψηφοφορίες σε αυτή τη σύνοδο του Κοινοβουλίου. Το Ευρωπαϊκό Κοινοβούλιο υποστήριξε βασικά την πρόταση της Ευρωπαϊκής Επιτροπής, αλλά άλλαξε λίγο τη διάρθρωση των δημοσιονομικών προοπτικών. Το Ευρωπαϊκό Ταμείο Ανάπτυξης αφαιρέθηκε από το πλαίσιο των δημοσιονομικών προοπτικών και δημιουργήθηκε ένα αποθεματικό 24 δισ. ευρώ. Ως αποτέλεσμα, το ποσό των δαπανών που προτείνει το Ευρωπαϊκό Κοινοβούλιο είναι προφανώς μικρότερο –1,07% του ακαθάριστου εθνικού εισοδήματος της Ευρωπαϊκής Ένωσης– αλλά, αν συμπεριλάβουμε το Ευρωπαϊκό Ταμείο Ανάπτυξης και το αποθεματικό, θα είμαστε κοντά στην πρόταση της Ευρωπαϊκής Επιτροπής.
<P>
Στην πρόταση του Ευρωπαϊκού Κοινοβουλίου η βασική μείωση των δαπανών σχετίζεται με το υποπρόγραμμα 1α, «Ανταγωνιστικότητα για την ανάπτυξη και την απασχόληση», και επίσης με τις διοικητικές δαπάνες των θεσμικών οργάνων της ΕΕ, διοχετεύοντας επιπλέον πόρους προς τις παραδοσιακές προτεραιότητες του Ευρωπαϊκού Κοινοβουλίου. Το Ευρωπαϊκό Κοινοβούλιο αναγνώρισε ότι το ποσό των δαπανών που κατανέμεται στην πρόταση της Επιτροπής στο υποπρόγραμμα 1β, «Συνοχή για την ανάπτυξη και την απασχόληση», είναι δικαιολογημένο. Το συνολικό ποσό πόρων που διοχετεύεται στα ταμεία της ΕΕ αντιστοιχεί στο 0,41% του ΑΕΕ της Ευρωπαϊκής Ένωσης.
<P>
Δεν είναι σημαντικό μόνο το ποσό των πόρων που διοχετεύονται στα ταμεία της ΕΕ, αλλά και οι αρχές για την κατανομή αυτών των πόρων. Η θέση του Ευρωπαϊκού Κοινοβουλίου ασχολείται με διάφορα σημαντικά θέματα. Το πρώτο αφορά την πρόταση της Επιτροπής για τον ορισμό ενός ανωτάτου ορίου 4% του ΑΕΕ των κρατών μελών για το ποσό των πόρων που πρέπει να λαμβάνονται από τα ταμεία της Ευρωπαϊκής Ένωσης. Το Ευρωπαϊκό Κοινοβούλιο εκτιμά ότι ο ορισμός ανωτάτου ορίου 4% βασίζεται σε προγενέστερη εμπειρία και ότι τώρα απαιτείται μια ευέλικτη προσέγγιση για τον ορισμό των ανωτάτων ορίων. Πρέπει να θυμόμαστε ότι στην ΕΕ προσχώρησε μια ομάδα μικρών και οικονομικά σχετικά λιγότερο αναπτυγμένων χωρών. Δεύτερον, το Ευρωπαϊκό Κοινοβούλιο εκτιμά ότι πρέπει να υπάρχει μια διαφοροποίηση στο ύψος της συγχρηματοδότησης από κεφάλαια της ΕΕ, ανάλογα με το επίπεδο οικονομικής ανάπτυξης κάθε κράτους μέλους. Αυτό σημαίνει ότι ένα υψηλότερο ποσοστό συγχρηματοδότησης από κεφάλαια της ΕΕ θα μπορούσε να κατανεμηθεί στα λιγότερο αναπτυγμένα κράτη μέλη της ΕΕ. 
<SPEAKER ID="199" LANGUAGE="DE" NAME="Rolf Berend (PPE-DE )." AFFILIATION="">
<P>
Φυσικά, η πρόταση της Επιτροπής συμφωνεί περισσότερο με τις κατευθυντήριες γραμμές της κοινοτικής περιφερειακής πολιτικής για την επόμενη περίοδο προγραμματισμού, που στοχεύει στη μείωση των ανισοτήτων μεταξύ των περιφερειών, ωστόσο θεωρούμε τις προτάσεις του κ. Böge έναν ανεκτό συμβιβασμό σε σύγκριση με την πρόταση της Επιτροπής και με την εντελώς απαράδεκτη απαίτηση των 6 καθαρών πληρωτών. Σε καμία περίπτωση δεν πρέπει οι περικοπές του προϋπολογισμού να είναι μόνο εις βάρος της περιφερειακής πολιτικής. Η κατανομή των πόρων των ταμείων συνοχής που προτείνεται στα σχέδια κανονισμού της Επιτροπής για τους επιμέρους στόχους είναι αποδεκτή μόνον εάν υπάρξει αύξηση των συνολικών πόρων της τάξεως του 1,14%. Αν γίνουν περικοπές σύμφωνα με την έκθεση Böge ή τον κανονισμό του Συμβουλίου, οι πόροι θα πρέπει να επικεντρωθούν περισσότερο στη λύση των προβλημάτων των περιφερειών που χρειάζονται περισσότερη στήριξη. Δεν πρέπει να γίνουν γραμμικές περικοπές, δηλαδή περικοπές που δεν επηρεάζουν τις αναλογίες της κατανομής, γιατί αυτό θα οδηγούσε σε μονόπλευρες επιβαρύνσεις των περιφερειών σύγκλισης στα παλαιά κράτη μέλη της ΕΕ. 
<SPEAKER ID="200" LANGUAGE="EN" NAME="James Elles (PPE-DE )." AFFILIATION="">
<P>
   – Κύριε Πρόεδρε, θέλω, όπως και άλλοι συνάδελφοι, να συγχαρώ τον εισηγητή κ. Böge για το έργο του. Έκανε εξαιρετική δουλειά υπό πολύ δύσκολες συνθήκες. Κανείς δεν θα εκπλαγεί αν πω ότι θα ευθυγραμμιστώ με τις παρατηρήσεις του κ. Wynn και όχι του κ. Davies σχετικά με τη βρετανική διόρθωση. Όπως ανέφερε ένας ομιλητής, όλοι είμαστε ίσοι αλλά κάποιοι είναι πιο ίσοι από τους άλλους. Αλλά η ιδέα στην παράγραφο 51, παύλα 5, μπορεί να δώσει μια εύλογη λύση για το πώς να προχωρήσουμε, με τη συμμετοχή των εθνικών κοινοβουλίων, ώστε να καταστεί το σύστημα ιδίων πόρων μας πιο διαφανές.
<P>
Θα ήθελα να θίξω ένα συγκεκριμένο θέμα μεγάλης σημασίας. Η Ευρωπαϊκή Ένωση διέρχεται μια ταραγμένη εποχή. Δεν έχουμε ιδέα ποιες θα είναι οι πολιτικές μας μετά το 2013. Δεν έχουμε ιδέα τώρα ποιες θα είναι οι εξωτερικές πολιτικές μας, ειδικά όσον αφορά τη διεύρυνση. Χρειαζόμαστε ένα διάλειμμα για περισυλλογή σχετικά με τη διάρκεια της δέσμευσής μας σε αυτές τις δημοσιονομικές προοπτικές. Είναι καλύτερα να επιλέξουμε μια πενταετή περίοδο, διάστημα ίσο με τις αντίστοιχες θητείες της Επιτροπής και του Ευρωπαϊκού Κοινοβουλίου, διότι κοιτάζοντας πολύ μακριά στο μέλλον παραβιάζουμε τη δημοκρατική διαδικασία. Ασφαλώς, οι νομοθετικές προτάσεις μπορούν να προβλέπουν μεγαλύτερες περιόδους, αλλά τα πέντε έτη θα μας επιτρέψουν να διευθετήσουμε τις πολιτικές μας για τις δαπάνες και τους ίδιους πόρους.
<P>
Φυσικά, πρέπει να αποδεχθούμε μια συμφωνία. Συμφωνώ με τον κ. Dehaene ότι πρέπει να ενθαρρύνουμε όσο το δυνατόν περισσότερο τις Προεδρίες ώστε να επιτευχθεί συμφωνία. Αλλά αυτό το Κοινοβούλιο δεν πρέπει να προσυπογράψει καμία απολύτως συμφωνία. Όπως ακούσαμε πολύ καθαρά από τον εισηγητή μας, χρειαζόμαστε μια συμφωνία που να είναι υπέρ των συμφερόντων μας και των συμφερόντων των εκλογέων μας, και αυτό ελπίζουμε να προκύψει από το Συμβούλιο σε λίγες ημέρες. 
<SPEAKER ID="201" LANGUAGE="" NAME="Πρόεδρος." AFFILIATION="">
<SPEAKER ID="202" LANGUAGE="" NAME="" AFFILIATION="Αντιπροέδρου">
<SPEAKER ID="203" LANGUAGE="ES" NAME="José Manuel García-Margallo y Marfil (PPE-DE )." AFFILIATION="">
<P>
   – Κυρία Πρόεδρε, θέλω και εγώ να συγχαρώ τον εισηγητή μας, κ. Böge, διότι μπόρεσε να στείλει ένα ξεκάθαρα μήνυμα στην Επιτροπή και στο Συμβουλίου επισημαίνοντας τις επιθυμίες του Κοινοβουλίου.
<P>
Ο εισηγητής προτείνει λιγότερα από την Επιτροπή, αλλά περισσότερα από όσα πρότεινε το Συμβούλιο σήμερα το απόγευμα. Ο Προεδρεύων του Συμβουλίου λέει ότι πρέπει να δημιουργήσουμε ισορροπίες. Θα ήθελα να επισημάνω αυτό που είπε ο κ. Elles: οι ισορροπίες είναι απαραίτητες, αλλά πρέπει να υπενθυμίσουμε στο Συμβούλιο ότι με λιγότερα χρήματα δεν θα δημιουργήσουμε περισσότερη Ευρώπη, θα δημιουργήσουμε λιγότερη Ευρώπη σε μια χρονική στιγμή που πρέπει να επιβεβαιώσουμε αυτό το σχέδιο.
<SPEAKER ID="204" LANGUAGE="SV" NAME="Gunnar Hökmark (PPE-DE )." AFFILIATION="">
<P>
Ούτε είναι φρόνιμο να δίνουμε προτεραιότητα σε προσπάθειες εμπορίας στις αναπτυσσόμενες χώρες εξ ονόματος της ευρωπαϊκής γεωργίας, μειώνοντας παράλληλα τις πιο σημαντικές επενδύσεις μας στη γνώση και την ερευνητική κοινότητα της Ευρώπης. Αν, κατά τις διαπραγματεύσεις σας, εσείς –το Συμβούλιο και η Επιτροπή– δεν καταφέρετε να διασφαλίσετε ότι θα μπορέσουμε να επιτύχουμε τον στόχο της αφιέρωσης του 3% της ευρωπαϊκής οικονομίας στην ενίσχυση της γνώσης και της έρευνας ώστε η ευρωπαϊκή έρευνα να πάρει προβάδισμα στην κοινωνία της Ευρώπης που βασίζεται στη γνώση, τότε θα παραλείψετε να θέσετε μια από τις πιο σημαντικές προτεραιότητες που έχει ανάγκη η Ευρώπη.
<SPEAKER ID="205" LANGUAGE="EN" NAME="Timothy Kirkhope (PPE-DE )." AFFILIATION="">
<P>
Υπάρχουν, ωστόσο, ένας ή δύο τομείς όπου δυσκολεύομαι να συμφωνήσω με τα συμπεράσματά του. Πρώτον, θεωρώ ότι είναι φανερά καίριας σημασίας το γεγονός ότι οι δαπάνες της ΕΕ πρέπει να διατηρηθούν υπό αυστηρό έλεγχο και ότι πρέπει να χρησιμοποιούνται όσο το δυνατόν πιο αποδοτικά. Καμία εθνική κυβέρνηση, θα έλεγα, δεν θα μπορούσε να εξετάσει έστω και ως ενδεχόμενο ορισμένες από τις αυξήσεις δαπανών που προτάθηκαν για την περίοδο 2007-2013. Οι φορολογούμενοι στην ΕΕ έχουν δικαίωμα να απαιτούν από τους πολιτικούς να δαπανούν τους πόρους με σύνεση και, δεδομένων των αποτελεσμάτων των πρόσφατων δημοψηφισμάτων, είναι σαφές ότι πολλοί στην Ευρώπη και όχι μόνο στη Βρετανία συμμερίζονται την ανησυχία ότι τεράστιες ποσότητες των χρημάτων τους δαπανώνται σε μεγάλα έργα, για τα οποία δεν γνωρίζουν αρκετά.
<P>
Όσον αφορά τον γενικό προϋπολογισμό, μπορώ να υποστηρίξω την τρέχουσα θέση της βρετανικής κυβέρνησης, καθώς και διαφόρων άλλων κυβερνήσεων, και πιστεύω ότι πρέπει να οριοθετηθεί στο 1% του συνολικού εθνικού εισοδήματος της Ένωσης.
<SPEAKER ID="206" LANGUAGE="FR" NAME="Nicolas Schmit," AFFILIATION="Προεδρεύων του Συμβουλίου">
<P>
    Κυρία Πρόεδρε, κύριε Barroso, κυρίες και κύριοι, είχατε μια πλούσια, εποικοδομητική, αλλά και ενίοτε έντονη συζήτηση για μια εξαιρετική έκθεση η οποία θα μας βοηθήσει σίγουρα να καταλήξουμε σε συμβιβασμό. Ωστόσο, όπως προκύπτει από τη συζήτησή σας –κατά την οποία προέκυψαν πολλές διαφωνίες– η Προεδρία οφείλει να επεξεργαστεί αυτές τις διαφωνίες, οι οποίες ορισμένες φορές εντείνονται όταν παρουσιάζονται από τους αρχηγούς κρατών και κυβερνήσεων ή από τους υπουργούς των διαφόρων κυβερνήσεων. Ξεκινώντας από αυτές τις διαφωνίες, πρέπει να προσπαθήσουμε να εξισορροπήσουμε όλα αυτά τα στοιχεία ώστε να μπορέσουμε τελικά να επιλύσουμε το πρόβλημα και να καταλήξουμε σε συμβιβασμό.
<P>
Η Προεδρία, ή μάλλον το Λουξεμβούργο, θα μπορούσαν να υπογράψουν τις προτάσεις της Επιτροπής με μεγάλη χαρά. Διαφωνούν όμως με τη διατύπωση των εν λόγω προτάσεων. Δεν εννοώ με αυτό ότι δεν αποτελούν μια ιδιαίτερα στερεή βάση για την προετοιμασία του μέλλοντος της Ευρώπης. Δυστυχώς, όμως, δεν αρκούν από μόνες τους για να επιτύχουμε συμβιβασμό την επόμενη εβδομάδα. Οφείλουμε συνεπώς να επιδιώξουμε αυτόν τον συμβιβασμό, να δούμε με ποιον τρόπο και σε ποιο βαθμό μπορούμε να μειώσουμε τους προτεινόμενους αριθμούς χωρίς να στερήσουμε μελλοντικά τον προϋπολογισμό της Κοινότητας από τον αντίκτυπό της, την επιρροή της και την ικανότητά της όσον αφορά τον προσανατολισμό των πολιτικών. Ορισμένοι ομιλητές υποστηρίζουν ότι έχουμε περικόψει 40% εδώ, 30% αλλού. Πάντως, εγώ προσωπικά έχω διαπιστώσει ότι υπάρχει πραγματική αύξηση σε όλες τις κατηγορίες. Σε ορισμένες περιπτώσεις, η εν λόγω αύξηση μπορεί να μην είναι επαρκής, αλλά σε άλλες είναι σημαντικότατη και λαμβάνει υπόψη τις προτεραιότητες που εσείς, οι βουλευτές του ΕΚ, θεωρείτε μείζονος σημασίας.
<P>
Αναρωτιέμαι πού θα καταλήξουμε εάν δεν υπάρξει συμφωνία, εάν αφήσουμε τα πράγματα όπως έχουν. Σύμφωνα με τις πληροφορίες που διαθέτω, θα καταλήξουμε με έναν προϋπολογισμό ή με δημοσιονομικές προοπτικές ύψους περίπου 835 δισ. ευρώ από το 2006 και μετά. Η Προεδρία προτείνει περισσότερα. Είναι πιο φιλόδοξη· δεν είναι ίσως αρκετά φιλόδοξη, είναι όμως περισσότερο φιλόδοξη από τα κράτη μέλη, ή τουλάχιστον περισσότερο από ορισμένα κράτη μέλη.
<P>
Η Ευρώπη έχει ανάγκη από αλληλεγγύη. Συμφωνώ απολύτως με την ιδέα ότι έχει ανάγκη από περισσότερη αλληλεγγύη. Η Ευρώπη των 25, η Ευρώπη των 27, αλλά και η Ευρώπη των 15. Οφείλουμε όμως να επιτύχουμε την κατάλληλη ισορροπία στο πλαίσιο αυτής της βασισμένης στην αλληλεγγύη προσέγγισης, και αυτό προσπαθούμε να πράξουμε· πρέπει να κάνουμε διάκριση μεταξύ πλουσίων περιφερειών, φτωχών περιφερειών σε πλούσιες χώρες, και φτωχών περιφερειών σε φτωχές χώρες, διότι όλες αυτές οι κατηγορίες διαφέρουν μεταξύ τους. Γι’ αυτόν τον λόγο φρονώ ότι είναι σημαντικό να επιτύχουμε τη σωστή ισορροπία που θα επιτρέψει σε όλους μας να βρούμε τον δρόμο μας.
<SPEAKER ID="207" LANGUAGE="FR" NAME="José Manuel Barroso," AFFILIATION="Πρόεδρος της Επιτροπής">
<P>
    Κυρία Πρόεδρε, κύριε Schmit, κυρίες και κύριοι, άκουσα με μεγάλο ενδιαφέρον σήμερα το απόγευμα τις παρατηρήσεις και τα σχόλιά σας. Μου έκανε εντύπωση το γεγονός ότι οι προτεραιότητές σας είναι παρόμοιες με τις προτεραιότητες της Επιτροπής: προώθηση της οικονομικής ανάπτυξης, δημιουργία θέσεων εργασίας, αλληλεγγύη προς τους φτωχότερους, προς αυτούς που χρειάζονται αληθινή αλληλεγγύη στην προσέγγισή μας, και επίσης ανταπόκριση στις δεσμεύσεις που έχουμε αναλάβει, με άλλα λόγια, εναρμόνιση των δεσμεύσεων, και των οικονομικών μας, με τις πολιτικές μας προτεραιότητες.
<P>
Έχουμε φτάσει πλέον –όπως όλοι γνωρίζουμε– σε μια κρίσιμη στιγμή, και εκτιμώ ότι μπορούμε να συνοψίσουμε τη σημερινή συζήτηση λέγοντας ότι εμείς –ή τέλος πάντων οι περισσότεροι από εμάς, νομίζω– επιθυμούμε πραγματικά μια συμφωνία, και μάλιστα καλή. Επιθυμούμε μια φιλόδοξη συμφωνία, μια φιλοδοξία για την Ευρώπη, μια Ευρώπη που δεν θα είναι η Ευρώπη των εκπτώσεων, ενώ, ταυτόχρονα, επιθυμούμε μια Ευρώπη η οποία να επιδεικνύει αλληλεγγύη. Αυτό είναι το συμπέρασμα που εγώ, τουλάχιστον, συνάγω από τη σημερινή συζήτηση. Για να καταλήξουμε σε μια τέτοια συμφωνία όμως, πρέπει να είμαστε έτοιμοι να κάνουμε συμβιβασμούς και, ως προς αυτό, θα ήθελα να απευθυνθώ στην Προεδρία. Γνωρίζω πολύ καλά ότι η Προεδρία καταβάλλει τεράστιες προσπάθειες. Το ξέρω πολύ καλά. Είμαι σε διαρκή επαφή με τον Προεδρεύοντα του Συμβουλίου, τον κ. Juncker, και φρονώ ότι πρέπει να εκφράσουμε την ευγνωμοσύνη μας σε εκείνον, στην κυβέρνηση του Λουξεμβούργου και στους διπλωμάτες του Λουξεμβούργου. Είναι αλήθεια ότι η Προεδρία συνεργάζεται κυρίως με τα κράτη μέλη, θυμάμαι όμως τι είπε πριν από λίγο ο κ. Schmit. Είπε ότι ο ίδιος θα προσυπέγραφε την αρχική πρόταση της Επιτροπής. Το ίδιο πιστεύω και για την έκθεση Böge, η οποία ελπίζω να εγκριθεί αύριο. Εγκρίνετε το ψήφισμά σας!
<SPEAKER ID="208" LANGUAGE="DE" NAME="Reimer Böge (PPE-DE )," AFFILIATION="εισηγητής">
<P>
Πρέπει ωστόσο να πω στον κ. Schmit ότι υπάρχει κάτι που ούτε εγώ δέχομαι, και συγκεκριμένα η περίφημη θεωρία του χάους, που λέει ότι, όταν δεν υπάρχει συνεννόηση, όλα χάνονται. Μετά την αυριανή ψηφοφορία στην Ολομέλεια, θα πρέπει να αξιοποιήσουμε τον χρόνο που μας μένει μέχρι τη σύνοδο του Ευρωπαϊκού Συμβουλίου για να συνομιλήσουμε και να διαπραγματευθούμε. Αναγνωρίζω βεβαίως ότι το πρόβλημα έγκειται ίσως στο ίδιο το Συμβούλιο και όχι στην Προεδρία, ωστόσο το Συμβούλιο δεν πρέπει να θεωρήσει ότι όλα θα τακτοποιηθούν αφού βρεθεί ένας συμβιβασμός. Αντιθέτως, είναι πολύ πιο σημαντικό να ορίσουμε πρώτα τη διαπραγματευτική μας θέση, να ορίσει μετά τη δική του θέση το Συμβούλιο και τελικά να πρέπει να συμφωνήσει το Κοινοβούλιο.
<P>
Γι’ αυτό, το ζητούμενο είναι να χρησιμοποιήσουμε τις επόμενες 10 ημέρες για να εργαστούμε σκληρά προκειμένου να διατυπώσουμε έναν ανεκτό συμβιβασμό.
<SPEAKER ID="209" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο Τετάρτη στις 12.00. 
<SPEAKER ID="210" LANGUAGE="" NAME="Πρόεδρος." AFFILIATION="Πρώτο μέρος">
<SPEAKER ID="211" LANGUAGE="" NAME="Πρόεδρος." AFFILIATION="">
<P>
Θα μπορούσε να δηλώσει η Επιτροπή πώς πρόκειται να αντιμετωπίσει το πρόβλημα των επισήμων γλωσσών εντός των Οργάνων και αν σκοπεύει να προσδιορίσει γλώσσες εργασίας (ο κανονισμός αριθ. 1/58 του Συμβουλίου (άρθρο 1) αναφέρεται μόνον σε επίσημες γλώσσες) και έτσι να μην επιτρέπει η επιλογή αυτής ή εκείνης της γλώσσας να απόκειται στην πλήρη διακριτική ευχέρεια των ανωτέρων υπαλλήλων, με αποτέλεσμα να γίνονται άδικες διακρίσεις (απάντηση στην προφορική ερώτηση Η-0159/05
<P>
(1));
<P>
Μπορεί να δηλώσει ποιες προτάσεις θα υποβάλει για την αξιοποίηση της γλωσσικής κληρονομιάς της Ιταλίας μετά τη δημοσίευση της έκθεσης Eurydice «Στοιχεία κλειδιά για τη διδασκαλία γλωσσών στα σχολεία της Ευρώπης», δεδομένου ότι η Επιτροπή υποστηρίζει το δίκτυο Eurydice σχετικά με την παιδεία στην Ευρώπη και ότι είναι σκόπιμο να αναρωτηθεί κανείς τι θα προτείνει η Επιτροπή λαμβανομένων υπόψη των άκρως ανησυχητικών αριθμητικών στοιχείων που δημοσιεύει η εν λόγω έκθεση για τη διδασκαλία της ιταλικής γλώσσας στην Ευρώπη; 
<SPEAKER ID="212" LANGUAGE="EN" NAME="Ján Figeľ," AFFILIATION="Μέλος της Επιτροπής">
<P>
     Απαντώντας στον αξιότιμο βουλευτή, η Επιτροπή έχει ήδη επισημάνει πολλές φορές, και ειδικά στην απάντησή της στην προφορική ερώτηση H-0159/05 του αξιότιμου βουλευτή, ότι, σύμφωνα με τον κανονισμό αριθ. 1/58 (άρθρο 1) του Συμβουλίου –τον πρώτο στην ιστορία της παράγωγης νομοθεσίας– όλες οι επίσημες γλώσσες είναι ταυτόχρονα και γλώσσες εργασίας και μπορούν συνεπώς να χρησιμοποιούνται υπό τους ίδιους νομικούς όρους και επί της ίδιας βάσης στα θεσμικά όργανα. Δεν είναι σωστό λοιπόν να λέγεται ότι οι τρέχουσες γλώσσες εργασίας στα ευρωπαϊκά θεσμικά όργανα έχουν μειωθεί σε τρεις, δηλαδή αγγλικά, γαλλικά και γερμανικά.
<P>
Είναι αυτονόητο ότι είναι υποχρεωτικό να διατηρείται η εσωτερική επικοινωνία ανάμεσα στα τμήματα της Επιτροπής και εντός των άλλων θεσμικών οργάνων. Όλες αυτές οι πρακτικές τηρούνται με τον δέοντα σεβασμό προς την ισότητα των γλωσσών ως επίσημες γλώσσες και γλώσσες εργασίας. Η Επιτροπή επαναλαμβάνει ότι δεν έχει καμία απολύτως πρόθεση να εισαγάγει ένα ειδικό σύστημα που θα αφορά την προνομιακή χρήση μιας ή πολλών γλωσσών στις υπηρεσίες της. Από την άλλη πλευρά, αν το έργο των υπηρεσιών της ξεπερνά τις εσωτερικές εργασίες και αφορά επαφές εκτός υπηρεσίας, η Επιτροπή είναι υποχρεωμένη να χρησιμοποιήσει όσο το δυνατόν περισσότερες γλώσσες, λαμβάνοντας υπόψη τους περιορισμούς στους διαθέσιμους μεταφραστικούς πόρους σύμφωνα με τις κατευθυντήριες γραμμές που καθορίστηκαν στο έγγραφό της αριθ. 638/6.
<P>
Δεύτερον, η Επιτροπή προωθεί ενεργά την πολυγλωσσία στην Ευρωπαϊκή Ένωση, όπως αναφέρεται στην ανακοίνωσή της «Προώθηση της εκμάθησης γλωσσών και της γλωσσικής πολυμορφίας: Σχέδιο Δράσης 2004-2006». Στο πλαίσιο των προγραμμάτων Socrates και Leonardo da Vinci, μπορούν να χρησιμοποιηθούν ειδικές και άλλες δράσεις για ανταλλαγές σπουδαστών και διδασκόντων για την προώθηση των ιταλικών, καθώς και όλων των υπολοίπων κοινοτικών γλωσσών. Έτσι, η δράση Lingua, στο πλαίσιο του προγράμματος Socrates, χρηματοδότησε οκτώ διαφορετικά σχέδια για την προώθηση της ιταλικής γλώσσας από το 2000 έως το 2004. 
<SPEAKER ID="213" LANGUAGE="IT" NAME="Alfredo Antoniozzi (PPE-DE )." AFFILIATION="">
<P>
   – Κύριε Πρόεδρε, κυρίες και κύριοι, τους τελευταίους μήνες κυκλοφόρησαν δύο ειδήσεις: η πρώτη αφορούσε την κατάργηση της ιταλικής γλώσσας από τις συνεντεύξεις Τύπου της Επιτροπής και ακολούθησε η δημοσίευση της έκθεσης Eurydice –με χρηματοδότηση της Ευρωπαϊκής Κοινότητας– από την οποία προκύπτει ότι τα ιταλικά είναι μια από τις γλώσσες που διδάσκονται λιγότερο στον κόσμο. Τα δύο αυτά γεγονότα μας κάνουν να υποθέσουμε ότι υπάρχει πρόθεση να μειωθεί η πραγματική σημασία της ιταλικής γλώσσας.
<P>
Θα ήθελα να αναφερθώ σε ορισμένα σημεία, κύριε Επίτροπε. Καταρχάς, πιστεύουμε πως είναι άδικο να θεωρούνται επίσημες γλώσσες της Ένωσης μόνον τρεις γλώσσες, καθώς οι γλώσσες που ομιλεί τουλάχιστον το 9% του ευρωπαϊκού πληθυσμού είναι έξι. Κύριε Επίτροπε, σας ζητώ να εξετάσετε την πρόταση καθιέρωσης τουλάχιστον έξι γλωσσών εργασίας, ήτοι των γλωσσών που ομιλεί τουλάχιστον το 9-10% του ευρωπαϊκού πληθυσμού και συγκεκριμένα των αγγλικών, γαλλικών, γερμανικών, ισπανικών, ιταλικών και πολωνικών. 
<SPEAKER ID="214" LANGUAGE="EN" NAME="Ján Figeľ," AFFILIATION="Μέλος της Επιτροπής">
<SPEAKER ID="215" LANGUAGE="DE" NAME="Paul Rübig (PPE-DE )." AFFILIATION="">
<SPEAKER ID="216" LANGUAGE="EN" NAME="Ján Figeľ," AFFILIATION="Μέλος της Επιτροπής">
<P>
Συμφωνήσαμε με τα κράτη μέλη να προωθήσουμε την εκμάθηση γλωσσών όσο το δυνατόν νωρίτερα. Σε ένα ευρύτερο πλαίσιο, το πρότυπο 1+2 δεν αποτελεί πλέον πολυτέλεια, αλλά αναγκαιότητα για τη νεότερη γενιά και για όλους τους πολίτες, οι οποίοι θέλουν να μάθουν όχι μόνο τη μητρική τους γλώσσα, αλλά και δύο άλλες ευρωπαϊκές γλώσσες, η μια εκ των οποίων πρέπει κατά προτίμηση να είναι η γλώσσα μιας γείτονος χώρας.
<SPEAKER ID="217" LANGUAGE="" NAME="Πρόεδρος." AFFILIATION="">
<P>
Θα θέλαμε να πληροφορηθούμε, κατά πόσο η Ευρωπαϊκή Επιτροπή θα ευνοούσε, προς εξυπηρέτηση αμοιβαίων συμφερόντων στο πλαίσιο της Κοινής Ευρωπαϊκής Άμυνας και Εξωτερικής Πολιτικής, τη συμμετοχή της Κυπριακής Δημοκρατίας στο PFP (Partnership For Peace) και τη διασύνδεσή της με το ΝΑΤΟ. 
<SPEAKER ID="218" LANGUAGE="SK" NAME="Ján Figeľ," AFFILIATION="Μέλος της Επιτροπής.">
<P>
    Η Ευρωπαϊκή Ένωση δεν έχει την αρμοδιότητα για το θέμα που καλύπτεται στην ερώτηση 32, διότι πρόκειται σαφέστατα για ένα διμερές θέμα ανάμεσα σε ένα κράτος μέλος και σε ένα τρίτο μέρος, δηλαδή το NATO, ο οποίος είναι διεθνής οργανισμός. Δεν αρμόζει στην Επιτροπή να σχολιάσει αυτό θέμα, το οποίο βρίσκεται εκτός του πεδίου αρμοδιοτήτων της. Εντούτοις, η Επιτροπή ελπίζει να καταφέρουν τα δύο μέρη να καταλήξουν σε μια εφαρμόσιμη λύση, η οποία θα συμβάλει χωρίς αμφιβολία στην περαιτέρω αύξηση της συνεργασίας και στην ενίσχυση των σχέσεων ανάμεσα στην ΕΕ και στην Ατλαντική Συμμαχία. 
<SPEAKER ID="219" LANGUAGE="" NAME="Γιαννάκης Μάτσης (PPE-DE )." AFFILIATION="">
<SPEAKER ID="220" LANGUAGE="" NAME="Γεώργιος Παπαστάμκος (PPE-DE )." AFFILIATION="">
<SPEAKER ID="221" LANGUAGE="SK" NAME="Ján Figeľ," AFFILIATION="Μέλος της Επιτροπής.">
<SPEAKER ID="222" LANGUAGE="" NAME="Πρόεδρος." AFFILIATION="">
<SPEAKER ID="223" LANGUAGE="EN" NAME="Franco Frattini," AFFILIATION="Αντιπρόεδρος της Επιτροπής">
<P>
     Η πρόταση της Επιτροπής για τροποποίηση του Κανονισμού 1683 του Συμβουλίου προβλέπει πρότυπα ασφάλειας για τις θεωρήσεις διαβατηρίων και την αποθήκευση βιομετρικών αναγνωριστικών στοιχείων σε ένα μέσο αποθήκευσης με επαρκή χωρητικότητα. Εντούτοις, δοκιμές απέδειξαν ότι προκύπτουν τεχνικά προβλήματα από την εισαγωγή του μικροτσίπ σε κάθε αυτοκόλλητο θεώρησης. Το Συμβούλιο, συνεπώς, αποφάσισε να προβλέψει την αποθήκευση βιομετρικών αναγνωριστικών στοιχείων στο κεντρικό τμήμα του συστήματος πληροφοριών για τις θεωρήσεις (VIS) και να εξετάσει, σε μεταγενέστερο στάδιο, αν θα ήταν απαραίτητη η πρόσθετη αποθήκευση βιομετρικών αναγνωριστικών στοιχείων και το αυτοκόλλητο θεώρησης ή μια πρόσθετη ξεχωριστή «έξυπνη κάρτα». Το Συμβούλιο κάλεσε την Επιτροπή στις 24 Φεβρουαρίου 2005 να καταβάλει κάθε δυνατή προσπάθεια ώστε να εφαρμοστεί η αποθήκευση των βιομετρικών στοιχείων στο κεντρικό τμήμα του συστήματος πληροφοριών για τις θεωρήσεις από το 2006 και εξής.
<P>
Στο μεταξύ, η Επιτροπή συνεργάζεται στενά με τα κράτη μέλη που είναι υπεύθυνα για τη μεταφορά του VIS στην εθνική δομή. Η Επιτροπή επί του παρόντος εκπονεί, σε στενή συνεργασία με τα κράτη μέλη, ένα έγγραφο ελέγχου διασύνδεσης, το οποίο διασφαλίζει τη διαλειτουργικότητα.
<P>
Η πρόσκληση υποβολής προσφορών που μπορούν να δημοσιεύσουν τα κράτη μέλη για το εθνικό μέρος του VIS θα βασιστεί σε μεγάλο βαθμό σε αυτό το έγγραφο ελέγχου διασύνδεσης. Η Επιτροπή είναι βέβαιη ότι όλα τα κράτη μέλη θα είναι έτοιμα να συνδέσουν τα εθνικά τους συστήματα με το κεντρικό τμήμα του VIS, όπως εξηγήθηκε, μέχρι το τέλος του 2006.
<P>
Όσον αφορά τα προξενικά γραφεία, πρέπει να εκπονηθεί, σε συνεργασία με τα κράτη μέλη, ένα σχέδιο εισαγωγής για όλη την περίοδο ανάπτυξης, η οποία θα ξεκινήσει στα τέλη του 2006 και θα αναπτυχθεί περαιτέρω την περίοδο 2007-2013.
<P>
Τέλος, η Επιτροπή εκτιμά ότι η πρόταση της Επιτροπής για τροποποίηση του Κανονισμού 1683 του Συμβουλίου σέβεται όλα τα θέματα προστασίας δεδομένων. Σύμφωνα με την οδηγία 95/46 για την προστασία των δεδομένων, ζητήθηκε η γνώμη της ομάδας εργασίας του άρθρου 29, η οποία εκδόθηκε στις 11 Αυγούστου 2004. Η γνώμη αυτή θα ληφθεί, φυσικά, πλήρως υπόψη στη συνέχεια της νομοθετικής διαδικασίας, αν κριθεί απαραίτητη η πρόσθετη αποθήκευση βιομετρικών στοιχείων στο αυτοκόλλητο θεώρησης ή μια πρόσθετη ξεχωριστή «έξυπνη κάρτα».
<P>
Όσον αφορά την πρόσβαση των αρχών επιβολής του νόμου στο VIS, οι υπηρεσίες της Επιτροπής μελετούν τη νομοθετική πρόταση τρίτου πυλώνα στον τομέα της προστασίας δεδομένων. 
<SPEAKER ID="224" LANGUAGE="DE" NAME="Paul Rübig (PPE-DE )." AFFILIATION="">
<SPEAKER ID="225" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="226" LANGUAGE="EN" NAME="David Martin (PSE )." AFFILIATION="">
<SPEAKER ID="227" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="228" LANGUAGE="DE" NAME="Alexander Nuno Alvaro (ALDE )." AFFILIATION="">
<SPEAKER ID="229" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="230" LANGUAGE="" NAME="Πρόεδρος." AFFILIATION="">
<SPEAKER ID="231" LANGUAGE="FR" NAME="Viviane Reding," AFFILIATION="Μέλος της Επιτροπής">
<P>
    Κυρία Πρόεδρε, η σημασία της δημόσιας ραδιοτηλεοπτικής υπηρεσίας καθώς και η αρμοδιότητα των κρατών μελών να καθορίζουν, να οργανώνουν και να παρέχουν χρηματοδοτικούς μηχανισμούς για την εν λόγω δημόσια υπηρεσία κατοχυρώνεται από το άρθρο 86, παράγραφος 2, της συνθήκης και από το πρωτόκολλο του Άμστερνταμ. Όπως αναφέρεται στην ανακοίνωση της Επιτροπής του 2001 για τις κρατικές ενισχύσεις, ωστόσο, ο ρόλος των ιδιωτικών φορέων δεν πρέπει να παραμελείται, καθώς συμβάλλουν στη διασφάλιση της πολυφωνίας, στον εμπλουτισμό της πολιτικής και πολιτιστικής συζήτησης και στη διεύρυνση της επιλογής προγραμμάτων. Αναγνωρίζουμε συνεπώς σαφέστατα το διττό σύστημα, το οποίο χαρακτηρίζει την ευρωπαϊκή οπτικοακουστική βιομηχανία και το οποίο ευνοεί όλα τα μέσα μαζικής επικοινωνίας.
<P>
Όσον αφορά τον δημόσιο τομέα σήμερα, είναι καθήκον των κρατών μελών να οργανώσουν τη χρηματοδότησή του. Η εν λόγω χρηματοδότηση μπορεί να προέλθει εν όλω από δημόσια κονδύλια, με οποιαδήποτε μορφή, και, εάν χρειαστεί, με τη μορφή τέλους αδείας, όπως στο παράδειγμα που ανέφερε η αξιότιμη βουλευτής. Αυτή η χρηματοδότηση μπορεί επίσης να μην είναι αμιγής και να αποτελείται εν μέρει από έσοδα προερχόμενα από την πώληση διαφημιστικού χώρου. Δεν υπάρχει αντίρρηση όσον αφορά την επιλογή του ενός ή του άλλου συστήματος. Ωστόσο, η Επιτροπή οφείλει να διασφαλίσει ότι τηρούνται οι κανόνες της συνθήκης, και ιδίως οι κανόνες για τις κρατικές ενισχύσεις όπως ερμηνεύονται στην ανακοίνωση του 2001.
<SPEAKER ID="232" LANGUAGE="EN" NAME="Mairead McGuinness (PPE-DE )." AFFILIATION="">
<SPEAKER ID="233" LANGUAGE="FR" NAME="Viviane Reding," AFFILIATION="Μέλος της Επιτροπής">
<P>
Η εν λόγω κρατική ενίσχυση πρέπει να γνωστοποιείται και η Επιτροπή πρέπει να θέτει ορισμένα ερωτήματα στα οποία το ενδιαφερόμενο κράτος μέλος οφείλει να απαντά. Βάσει των απαντήσεων που δίνει το κράτος μέλος, η Επιτροπή αξιολογεί εάν η κατάσταση στο κράτος μέλος είναι σύμφωνη με τη συνθήκη, το πρωτόκολλο του Άμστερνταμ και την ανακοίνωση της Επιτροπής του 2001. Εάν είναι, δίδεται το πράσινο φως· εάν όχι, διεξάγονται συζητήσεις μεταξύ του κράτους μέλους και της Επιτροπής.
<SPEAKER ID="234" LANGUAGE="" NAME="Πρόεδρος." AFFILIATION="">
<P>
Η ανησυχητική τάση συγκέντρωσης των Μ.Μ.Ε. σε εθνικό επίπεδο οδηγεί σε μονοπωλιακά καθεστώτα και σε κυριαρχία ορισμένων τηλεοπτικών σταθμών και των εταιρειών παραγωγής τους. Δεδομένου ότι το πρόγραμμα MEDIA συμπεριέλαβε στους κόλπους του τους τηλεοπτικούς σταθμούς και τις εταιρείες παραγωγής τους (οι οποίοι, διευκρινίζεται ότι, δεν είναι ούτε ανεξάρτητοι ούτε μικρομεσαίες επιχειρήσεις), ερωτάται η Επιτροπή κατά πόσο η πρωτοβουλία αυτή πλήττει τη βασική αρχή στο πρόγραμμα MEDIA, η οποία υποστηρίζει τους ανεξάρτητους παραγωγούς και τις μικρές και μεσαίες επιχειρήσεις. Προτίθεται η Επιτροπή να προβεί σε αξιολόγηση σχετικά με την επίδραση του Προγράμματος στις μικρομεσαίες επιχειρήσεις, ειδικότερα δε στις ανεξάρτητες εταιρείες παραγωγής στον τηλεοπτικό τομέα, σε συνδυασμό με τα πραγματικά οφέλη της χρήσης ενός περιορισμένου προϋπολογισμού για να χρηματοδοτηθούν δραστηριότητες από τους τηλεοπτικούς σταθμούς; 
<SPEAKER ID="235" LANGUAGE="EN" NAME="Viviane Reding," AFFILIATION="Μέλος της Επιτροπής">
<P>
     Ο αξιότιμος βουλευτής έθεσε πολλές ερωτήσεις σχετικά με τη χρηματοδότηση των τηλεοπτικών σταθμών και των ανεξάρτητων εταιρειών παραγωγής από το πρόγραμμα Media. Θα ήθελα να υπογραμμίσω ότι το πρόγραμμα Media Plus δεν περιλαμβάνει τηλεοπτικούς σταθμούς ως άμεσους δικαιούχους σε κανένα από τα σχέδιά του.
<P>
Τα προγράμματα Media αναγνωρίζουν τις δυσχέρειες που αντιμετωπίζουν οι ανεξάρτητες εταιρείες παραγωγής σε μια κατακερματισμένη ευρωπαϊκή αγορά, εταιρείες η οικονομική επιβίωση των οποίων εξαρτάται συχνά από ένα και μόνο έργο· και για τον λόγο αυτόν διάφοροι μηχανισμοί εστιάζουν σε αυτές τις σημαντικές δημιουργικές δραστηριότητες.
<P>
Ο μηχανισμός χρηματοδότησης των τηλεοπτικών διανομών ήταν μια από τις δράσεις του προγράμματος Media Plus, οι οποίες εξετάστηκαν στην ενδιάμεση αξιολόγηση που διεξήχθη πέρυσι. Αυτή η αξιολόγηση επιβεβαίωσε τον βασικό ρόλο που διαδραμάτισαν οι διάφορες δράσεις για ανεξάρτητους παραγωγούς, καθώς και μέτρα του τύπου «eye-to-eye audio-visual» και η αναπτυξιακή δράση που περιλαμβάνει νέα ταλέντα, μεμονωμένα έργα και κρατική χρηματοδότηση.
<P>
Τέλος, η δεύτερη προσωρινή αξιολόγηση, μετά από αίτημα του Ευρωπαϊκού Κοινοβουλίου στο πλαίσιο της παράτασης των προγραμμάτων Media, θα ξεκινήσει πολύ σύντομα και θα υποβληθεί στο Κοινοβούλιο. 
<SPEAKER ID="236" LANGUAGE="" NAME="Μανώλης Μαυρομμάτης (PPE-DE )." AFFILIATION="">
<SPEAKER ID="237" LANGUAGE="FR" NAME="Viviane Reding," AFFILIATION="Μέλος της Επιτροπής">
<P>
    Ο αξιότιμος βουλευτής θίγει το ζήτημα των ανεξάρτητων παραγωγών. Είναι σαφές ότι, στο πλαίσιο των οπτικοακουστικών παραγωγών των μέσων μαζικής ενημέρωσης, οι εν λόγω ανεξάρτητοι παραγωγοί είναι χρήσιμοι. Αυτοί δημιουργούν τα πλέον σημαντικά οπτικοακουστικά έργα, και τούτο ως μέρος της πολιτιστικής και γλωσσικής ποικιλομορφίας που αποτελεί τον πραγματικό πλούτο της ηπείρου μας. Γι’ αυτόν τον λόγο οι συνθήκες πρόσβασης σε επιδοτήσεις δυνάμει του προγράμματος MEDIA είναι πολύ σαφείς: είναι ανοιχτό μόνο σε ανεξάρτητους παραγωγούς. Υπο-οργανισμοί τηλεοπτικών σταθμών, για παράδειγμα, δεν μπορούν λάβουν επιδοτήσεις.
<P>
Θα ήθελα να σας πω ότι το MEDIA+ καθορίζει πολύ σαφείς υποχρεώσεις, για να επανέλθω στους παραγωγούς. Μετά από επτά χρόνια το πολύ, όλα τα συστήματα θα αναθεωρηθούν ώστε να μπορούμε να παρέχουμε ακόμη καλύτερη στήριξη σε ανεξάρτητους παραγωγούς. Επομένως, χάρη στην αναθεώρηση του MEDIA, θα ενισχύσουμε τα μέτρα που στοχεύουν στην υποστήριξη αυτής της πολύ σημαντικής διάστασης της ευρωπαϊκής πολιτιστικής βιομηχανίας. 
<SPEAKER ID="238" LANGUAGE="" NAME="Πρόεδρος." AFFILIATION="">
<P>
Στα τέλη του 2005, η Επιτροπή θα καταθέσει πιθανώς πρόταση για νέα οδηγία σχετικά με τους τηλεοπτικούς σταθμούς στην οποία θα εξετάζεται, μεταξύ άλλων, το θέμα της δημόσιας υπηρεσίας. Το δημόσιο ραδιόφωνο και τηλεόραση ενέχουν μεγάλη σημασία για τις δημοκρατικές, κοινωνικές και πολιτιστικές ανάγκες του κοινωνικού συνόλου. Προκειμένου να μπορέσουν τα δημόσια μέσα ενημέρωσης να ικανοποιήσουν αυτές τις ανάγκες, είναι απαραίτητο να διασαφηνισθεί στην κοινοτική νομοθεσία ότι έχουν τη δυνατότητα να χρησιμοποιούν όλες τις νέες τεχνικές και τους νέους τύπους μέσων ενημέρωσης, όπως το Διαδίκτυο και οι υπηρεσίες WAP, χωρίς να αντιβαίνουν τους κανόνες της εσωτερικής αγοράς.
<SPEAKER ID="239" LANGUAGE="FR" NAME="Viviane Reding," AFFILIATION="Μέλος της Επιτροπής">
<P>
   . Την περασμένη εβδομάδα, η Επιτροπή παρουσίασε την ανακοίνωσή της με τίτλο: «i2010: ευρωπαϊκή κοινωνία πληροφοριών για την ανάπτυξη και την απασχόληση». Στην εν λόγω ανακοίνωση, η Επιτροπή αναφέρει ότι, μέχρι το τέλος του 2005, θα προτείνει αναθεώρηση της οδηγίας «Τηλεόραση χωρίς σύνορα» προκειμένου να εκσυγχρονιστούν οι κανόνες για τις οπτικοακουστικές υπηρεσίες των μέσων μαζικής ενημέρωσης. Σε αυτό αναφέρεται η αξιότιμη βουλευτής.
<P>
Όπως και στην ερώτηση στην οποία απάντησα προ ολίγου, σας υπενθυμίζω ότι είναι πολύ σημαντικό τα κράτη μέλη να είναι υπεύθυνα για τον καθορισμό του σκοπού των δημοσίων υπηρεσιών τους και να καθορίζουν τον τρόπο με τον οποίο οι εν λόγω υπηρεσίες πρέπει να χρηματοδοτούνται για να εκπληρώνουν την αποστολή τους, καθώς ο εν λόγω τομέας διέπεται ακόμη από την αρχή της επικουρικότητας σύμφωνα με την ανακοίνωση της Επιτροπής του 2001 για τις κρατικές ενισχύσεις και σύμφωνα με τους κανόνες της συνθήκης, περιλαμβανομένου του πρωτοκόλλου του Άμστερνταμ. Ωστόσο, στην εν λόγω ανακοίνωση αναφέρεται ακόμη –τούτο είναι επίσης σημαντικό– ότι η δημόσια υπηρεσία μπορεί να περιλαμβάνει υπηρεσίες οι οποίες δεν είναι προγράμματα με την παραδοσιακή έννοια του όρου: για παράδειγμα, ηλεκτρονικές υπηρεσίες πληροφόρησης, μέχρι στιγμής, φυσικά, καθώς οι εν λόγω υπηρεσίες στόχο έχουν να καλύψουν τις ίδιες δημοκρατικές, κοινωνικές και πολιτιστικές ανάγκες με τα καθαυτό προγράμματα. 
<SPEAKER ID="240" LANGUAGE="SV" NAME="Åsa Westlund (PSE )." AFFILIATION="">
<P>
   – Κυρία Πρόεδρε, θα ήθελα να ευχαριστήσω την Επίτροπο Reding για την απάντησή της. Ωστόσο, δεν ξέρω πραγματικά αν πρέπει να νιώθω καθησυχασμένη ή ενοχλημένη. Υπάρχει μια σύγκρουση εδώ ανάμεσα στους κανόνες που διέπουν την εσωτερική αγορά και στην ικανότητα των δημοσίων υπηρεσιών να λειτουργήσουν.
<SPEAKER ID="241" LANGUAGE="FR" NAME="Viviane Reding," AFFILIATION="Μέλος της Επιτροπής">
<P>
Το 2001, ο Επίτροπος Monti και εγώ δημοσιεύσαμε συνεπώς –με σκοπό να απαντήσουμε σε όλες τις ερωτήσεις που θα προέκυπταν ενδεχομένως σχετικά με την ερμηνεία αυτών των άρθρων της συνθήκης και του πρωτοκόλλου του Άμστερνταμ– μια ανακοίνωση στην οποία προσδιορίζονται όλοι αυτοί οι κανόνες· το Ευρωπαϊκό Κοινοβούλιο την γνωρίζει καλά. Θέλω λοιπόν να καθησυχάσω την αξιότιμη βουλευτή, διότι τόσο η Επιτροπή όσο και το Κοινοβούλιο είναι όργανα προσηλωμένα στο διττό σύστημα και οι δημόσιοι ραδιοτηλεοπτικοί φορείς προστατεύονται πλήρως, τόσο από τις συνθήκες όσο και από τους κανόνες που βασίζονται σε αυτές. 
<SPEAKER ID="242" LANGUAGE="" NAME="Πρόεδρος." AFFILIATION="">
<P>
Στο πλαίσιο των συμπερασμάτων της Λουξεμβουργιανής Προεδρίας (22-23 Μαρτίου 2005) και στο Παράρτημα Ι, περιλαμβάνεται το Ευρωπαϊκό Σύμφωνο για τους Νέους στο οποίο περιγράφονται θεωρητικές δράσεις σε τρεις τομείς.
<SPEAKER ID="243" LANGUAGE="EN" NAME="Ján Figeľ," AFFILIATION="Μέλος της Επιτροπής">
<P>
     Τον Μάρτιο του 2005, το Ευρωπαϊκό Συμβούλιο τόνισε, εγκρίνοντας το Ευρωπαϊκό Σύμφωνο για τη Νεολαία, ότι η ενσωμάτωση των νέων στην κοινωνία και την επαγγελματική ζωή και η καλύτερη αξιοποίηση του δυναμικού τους είναι ουσιαστικοί παράγοντες για την ανάπτυξη στην Ευρώπη. Το σύμφωνο έχει στόχο να βελτιώσει την εκπαίδευση, την κατάρτιση, την κινητικότητα, την επαγγελματική ενσωμάτωση και την κοινωνική ένταξη των νέων Ευρωπαίων, διευκολύνοντας παράλληλα τη συμφιλίωση της επαγγελματικής ζωής με την οικογενειακή ζωή.
<P>
Η Επιτροπή ανταποκρίθηκε στο σύμφωνο χωρίς καθυστέρηση. Ανέλυσε τις δυνατότητες που προσφέρει το σύμφωνο και υπέβαλε προτάσεις για δράση. Στις 30 Μαρτίου του τρέχοντος έτους, εγκρίναμε μια ανακοίνωση, η οποία διαβιβάστηκε στο Κοινοβούλιο.
<P>
Όπως τόνισε το Ευρωπαϊκό Συμβούλιο, η επιτυχία του συμφώνου εξαρτάται από τη συμμετοχή όλων των φορέων, ειδικά των οργανώσεων νέων. Η ανακοίνωση καλεί τα κράτη μέλη να ζητήσουν τη γνώμη των νέων κατά την ανάπτυξη μέτρων που αφορούν το Σύμφωνο και την παρακολούθησή του, ενώ επίσης εξαγγέλλει ότι η Επιτροπή θα αναλάβει διαβουλεύσεις σχετικά με την πολιτική για τους νέους οι οποίες θα κορυφωθούν στη Συνέλευση των Νέων στα τέλη Δεκεμβρίου 2005, στην οποία θα μετάσχουν βουλευτές του Ευρωπαϊκού Κοινοβουλίου και το ίδιο το Κοινοβούλιο, καθώς και νέοι, Επίτροποι και άλλοι φορείς χάραξης πολιτικής. 
<SPEAKER ID="244" LANGUAGE="" NAME="Μαρία Παναγιωτοπούλου-Κασσιώτου (PPE-DE )." AFFILIATION="">
<SPEAKER ID="245" LANGUAGE="EN" NAME="Ján Figeľ," AFFILIATION="Μέλος της Επιτροπής">
<P>
Αν η στάση του Κοινοβουλίου είναι ίδια προς αυτή την κατεύθυνση –και θα ήθελα να χαιρετήσω την τελευταία έκθεση του κ. Böge, επί της οποίας θα διεξαχθεί ψηφοφορία αύριο, την έκθεση για τις δημοσιονομικές προοπτικές– αυτό είναι σημάδι προς τη σωστή κατεύθυνση όσον αφορά την ερώτησή σας, κυρία Παναγιωτοπούλου-Κασσιώτου. 
<SPEAKER ID="246" LANGUAGE="" NAME="Πρόεδρος." AFFILIATION="">
<SPEAKER ID="247" LANGUAGE="EN" NAME="Ján Figeľ," AFFILIATION="Μέλος της Επιτροπής">
<P>
     Το άρθρο 151 της Συνθήκης για την Ευρωπαϊκή Κοινότητα, το οποίο αποτελεί τη βάση για την πολιτιστική μας συνεργασία, δηλώνει ότι η Κοινότητα πρέπει να ενθαρρύνει την πολιτιστική συνεργασία μεταξύ των κρατών μελών, περιλαμβανομένου και του τομέα της προστασίας της πολιτιστικής κληρονομιάς και, αν απαιτείται, με τη στήριξη και τη συμπλήρωση των δράσεών τους σε ορισμένους τομείς.
<P>
Αυτός ο στόχος επιδιώκεται με το πρόγραμμα πλαίσιο Πολιτισμός 2000 για τη στήριξη της πολιτιστικής συνεργασίας στην Ευρώπη. Το πρόγραμμα Πολιτισμός 2000, το οποίο εφαρμόζεται για να ενθαρρύνει την καλλιτεχνική και πολιτιστική συνεργασία στην Ευρώπη και να προωθήσει τη δημιουργία ενός κοινού πολιτιστικού τομέα, στηρίζει έργα που παράγουν και χρηματοδοτούν από κοινού τουλάχιστον τρεις φορείς από τουλάχιστον τρεις χώρες που λαμβάνουν μέρος στο πρόγραμμα. Εντούτοις, αυτό το πρόγραμμα δεν έχει ως στόχο ειδικά την ανάπτυξη της διασυνοριακής πολιτιστικής συνεργασίας.
<P>
Τρίτον, στα προγράμματα Interreg IIIA, περιλαμβανομένων και εκείνων που ανέφερε ο κ. Posselt, ο πολιτισμός προάγεται κυρίως με τη στήριξη δικτύων για τη δημιουργία ή ενίσχυση των διασυνοριακών πολιτιστικών επαφών. Στο πλαίσιο των μέτρων επιχειρηματικότητας, πολλά προγράμματα καλύπτουν επίσης την προώθηση του πολιτιστικού τουρισμού. Σύμφωνα με την καθοδήγηση που παρέχεται στην ανακοίνωση της Επιτροπής της 28ης Απριλίου 2000, μπορεί επίσης να προωθηθεί η ανακαίνιση και η ανάπτυξη ιστορικών αστικών κέντρων με τη χρήση μιας ενιαίας διασυνοριακής στρατηγικής. Αυτή η στρατηγική, ασφαλώς, εξαιρεί τη στέγαση. 
<SPEAKER ID="248" LANGUAGE="DE" NAME="Bernd Posselt (PPE-DE )." AFFILIATION="">
<P>
Στην Τσεχική Δημοκρατία υπάρχει ένα εντελώς ερειπωμένο σήμερα κάστρο όπου μεγάλωσε ο δημιουργός της ευρωπαϊκής ιδέας Richard Coudenhove-Kalergi και όπου πρόκειται να δημιουργηθεί ένα ευρωπαϊκό κέντρο συνεδριάσεων και δραστηριοτήτων. Αυτό θα μπορούσε να αποτελέσει ένα σημαντικό έργο. Δεύτερον, θεωρώ ότι θα έπρεπε να διοργανωθεί ένα μεγάλο συνέδριο ή διάσκεψη σαν ένα είδος έκθεσης ή φόρουμ επαφής για όλους όσοι ασχολούνται με τη διασυνοριακή εργασία. Υπάρχουν εδώ πολλές πρωτοβουλίες χωρίς η μια να έχει γνώση για την άλλη. Αυτό θα μπορούσε να γίνει στην πρωτεύουσα της πατρίδας σας, κύριε Επίτροπε, που είναι η μόνη πρωτεύουσα που βρίσκεται σε παραμεθόριο περιοχή. Ως εκ τούτου, προτείνω να διοργανωθεί μια συνάντηση αυτών των διασυνοριακών πρωτοβουλιών στην Μπρατισλάβα, το πρώην Pressburg. 
<SPEAKER ID="249" LANGUAGE="EN" NAME="Ján Figeľ," AFFILIATION="Μέλος της Επιτροπής">
<SPEAKER ID="250" LANGUAGE="" NAME="Πρόεδρος." AFFILIATION="">
<P>
   Οι ερωτήσεις αριθ. 39 έως 44 θα απαντηθούν γραπτώς.
<P>
Κατά τη διάρκεια συζήτησης στις 25.1.2005, ο καθηγητής Sir Llewellyn-Smith, πρόεδρος της Συμβουλευτικής Επιτροπής για το Πρόγραμμα Σύντηξης («Consultative Committee for the Fusion Programme») ανέφερε εμμέσως ότι, με μια κατάλληλη, ισχυρή χρηματοδοτική ενίσχυση σχετικού προγράμματος, η πυρηνική σύντηξη θα μπορούσε, σε σαράντα χρόνια, να παράγει ηλεκτρισμό σε εμπορική κλίμακα. Στο έβδομο πρόγραμμα πλαίσιο προβλέπονται περισσότερες πιστώσεις για πυρηνική ενέργεια (σχάση και σύντηξη) απ’ ό,τι για ανανεώσιμες πηγές ενέργειας. Εντούτοις, το Συμβούλιο ενέκρινε το στόχο να μειωθούν έως το 2020 οι εκπομπές αερίων θερμοκηπίου κατά 15-20% σε σύγκριση μα το 1990. Επιπλέον, η Επιτροπή προβλέπει αύξηση της απασχόλησης σε παγκόσμια κλίμακα κατά μερικά εκατομμύρια θέσεις απασχόλησης έως το 2020, ακριβώς στον τομέα των ανανεώσιμων πηγών ενέργειας.
<SPEAKER ID="251" LANGUAGE="EN" NAME="Janez Potočnik," AFFILIATION="Μέλος της Επιτροπής">
<P>
     Η ΕΕ κατέχει ηγετική θέση παγκοσμίως στην αντιμετώπιση της αλλαγής του κλίματος. Έχει αναλάβει ηγετικό ρόλο στην εφαρμογή της συμφωνίας του Κυότο και διαδραματίζει εξίσου σημαντικό ρόλο στον παγκόσμιο διάλογο για την περίοδο μετά το 2012. Ωστόσο, πρέπει να τονίσουμε ότι η ΕΕ δεν μπορεί να λύσει τα παγκόσμια προβλήματα της ενέργειας και του κλίματος μόνη της, κάτι που επισημαίνεται στα συμπεράσματα του Συμβουλίου της 22ας-23ης Μαρτίου, στα οποία αναφέρθηκε και ο αξιότιμος βουλευτής και τα οποία θέτουν τους στόχους για όλες τις ανεπτυγμένες χώρες και όχι μόνο για την ΕΕ.
<P>
Ο στόχος της μείωσης των εκπομπών αερίων του θερμοκηπίου πρέπει να καθοριστεί στο πλαίσιο της ραγδαία αυξανόμενης παγκόσμιας ενεργειακής ζήτησης, η οποία προβλέπεται ότι θα αυξηθεί κατά 60% μέχρι το 2030, καθώς και των αυξανόμενων προβληματισμών για την ενεργειακή εξάρτηση στις γεωπολιτικά ασταθείς περιφέρειες του κόσμου.
<P>
Για να επιτευχθεί ο στόχος ενός πιο αειφόρου συστήματος ενέργειας, η έρευνα για την ενέργεια πρέπει να επιτύχει μια ισορροπία ανάμεσα στην αύξηση της αποδοτικότητας, τις προσιτές τιμές, τον βαθμό αποδοχής και την ασφάλεια της ύπαρξης τεχνολογιών και πηγών ενέργειας, στοχεύοντας παράλληλα σε μια μακροπρόθεσμη αλλαγή υποδείγματος στον τρόπο με τον οποίο η Ευρώπη παράγει και καταναλώνει ενέργεια. Σε αυτή την εξίσωση, οι πυρηνικές τεχνολογίες θα συνεχίσουν να διαδραματίζουν ένα ρόλο, μαζί με την αυξημένη κατανάλωση ανανεώσιμων πηγών ενέργειας και άλλων τεχνολογιών καθαρής ενέργειας, όπως το υδρογόνο και οι κυψέλες καυσίμου και η δέσμευση και αποθήκευση CO2.
<P>
Η πυρηνική σύντηξη συμβάλλει επί του παρόντος με ποσοστό 16% στον ενεργειακό εφοδιασμό της ΕΕ και αποτελεί, μαζί με τις ανανεώσιμες πηγές, σημαντική πηγή ηλεκτρισμού χωρίς άνθρακα. Επιπροσθέτως, οι βασικοί στόχοι του κοινοτικού προγράμματος έρευνας για τη σύντηξη αφορούν την ασφαλή διαχείριση των πυρηνικών αποβλήτων, τη λειτουργική ασφάλεια των πυρηνικών εγκαταστάσεων και την ακτινοπροστασία, η οποία καλύπτει ένα πεδίο ευρύτερο από αυτό της ενέργειας, όπως για παράδειγμα οι ιατρικές εφαρμογές.
<P>
Η σύντηξη μπορεί να συμβάλει σημαντικά στην υλοποίηση του αειφόρου και ασφαλούς ενεργειακού εφοδιασμού για την ΕΕ σε λίγες δεκαετίες. Πρόσφατες τεχνικές μελέτες καταδεικνύουν ότι ένα επαρκώς χρηματοδοτούμενο ταχύ πρόγραμμα ανάπτυξης της σύντηξης, περιλαμβανομένου του ITER, μπορεί να οδηγήσει στη λειτουργία, εντός τριάντα ετών, ενός πρωτότυπου αντιδραστήρα σύντηξης, μέσω του οποίου μπορεί να εδραιωθεί η εμπορική βιωσιμότητα της ενέργειας που προέρχεται από τη σύντηξη.
<P>
Ενόψει της κλίμακας και της τεχνολογικής πρόκλησης αυτής της τεχνολογίας, αυτό μπορεί να επιδιωχθεί μόνο σε κοινοτικό επίπεδο, και μάλιστα, για μια μεγάλη πρωτοβουλία όπως ο ITER, σε παγκόσμιο επίπεδο. Υπενθυμίζεται ότι στα συμπεράσματα της συνόδου του Μαρτίου, το Ευρωπαϊκό Συμβούλιο κάλεσε επίσης την Επιτροπή να προωθήσει τον ITER, ώστε να ξεκινήσει η κατασκευή του πριν από τα τέλη του 2005. Εντούτοις, είναι σαφές ότι η πρόταση της Επιτροπής για το έβδομο πρόγραμμα πλαίσιο δίνει επίσης μεγάλη έμφαση στη μη πυρηνική ενέργεια γενικά, με προϋπολογισμό σημαντικά αυξημένο σε σύγκριση με το έκτο πρόγραμμα πλαίσιο και με έμφαση στις ανανεώσιμες πηγές ενέργειας ειδικότερα.
<P>
Γενικά, το ποσοστό της Ευρατόμ στο σύνολο του προγράμματος πλαισίου μειώνεται από 7,5% στο έκτο πρόγραμμα πλαίσιο σε 5,9% στο έβδομο πρόγραμμα πλαίσιο. Οι ανανεώσιμες πηγές αναγνωρίζονται ως βασικές τεχνολογίες για την Ευρώπη, δεδομένου ότι είναι εγχώριες πηγές ενέργειας και μπορούν να προσαρμοστούν σε διαφορετικές περιφερειακές συνθήκες.
<P>
Το δυναμικό για δημιουργία θέσεων απασχόλησης στον κλάδο της ανανεώσιμης ενέργειας πρέπει να αξιοποιηθεί πλήρως, όχι μόνο μέσω αυξημένης έρευνας και ανάπτυξης, αλλά και μέσω της έγκρισης μέτρων πολιτικής σε ευρωπαϊκό και εθνικό επίπεδο, ώστε να διευκολυνθεί η διείσδυση στην αγορά. Μέχρι σήμερα, έχουν δημιουργηθεί περισσότερες από 100 000 θέσεις απασχόλησης στην Ευρώπη μόνο στους κλάδους της αιολικής και της ηλιακής φωτοβολταϊκής ενέργειας. Αυτό είναι ένα καλό παράδειγμα του αναπτυξιακού δυναμικού που μπορεί να δημιουργηθεί από τον συνδυασμό κοινοτικής ερευνητικής προσπάθειας και μέτρων πολιτικής, όπως ενσωματωμένων δασμολογικών καθεστώτων και πράσινων πιστοποιητικών. Κατά συνέπεια, η Επιτροπή θα συνεχίσει να παρέχει σημαντικό επίπεδο στήριξης στις προσπάθειες έρευνας και ανάπτυξης των συστημάτων που βασίζονται στις ανανεώσιμες πηγές ενέργειας. Προσδοκά δε ότι θα διασφαλίσουν μεγαλύτερο μερίδιο του ενεργειακού μίγματος μέσω των βελτιωμένων τεχνολογικών λύσεων που θα προκύψουν. 
<SPEAKER ID="252" LANGUAGE="NL" NAME="Bart Staes (Verts/ALE )." AFFILIATION="">
<P>
   – Κυρία Πρόεδρε, είμαι ευγνώμων στον Επίτροπο για την απάντησή του και χαίρομαι με την απόλυτη υποστήριξή του για τις ανανεώσιμες πηγές ενέργειας. Νομίζω ότι αυτό σηματοδοτεί μια σημαντική καμπή. Αν και πιστεύω ότι η Ευρωπαϊκή Ένωση επιλέγει εδώ και υπερβολικά πολύ καιρό μονομερώς την πυρηνική ενέργεια και, πάνω απ’ όλα, την πυρηνική σχάση, δεν είμαι βέβαιος αν άκουσα καλά τον Επίτροπο όταν είπε ότι το 16% της παροχής ηλεκτρισμού θα προέρχεται, στο μέλλον, από την πυρηνική σύντηξη. Έτσι ακούστηκε αυτό το ποσοστό στη μετάφραση και πραγματικά με εκπλήσσει. Θα ήθελα να διευκρινιστεί αυτό. Ποιες είναι οι προοπτικές για την πυρηνική σύντηξη και ποιο είναι το σχετικό χρονοδιάγραμμα; 
<SPEAKER ID="253" LANGUAGE="EN" NAME="Janez Potočnik," AFFILIATION="Μέλος της Επιτροπής">
<P>
     Η αναφορά στο 16% έγινε διότι η πυρηνική σύντηξη συμβάλλει επί του παρόντος με ποσοστό 16% στον ενεργειακό εφοδιασμό της Ευρωπαϊκής Ένωσης. Πιστεύουμε ότι, όταν μιλάμε για το μέλλον, πρέπει να αναφερόμαστε σε τρεις βασικές αρχές. Η βιωσιμότητα και η διασφάλιση ότι θα κάνουμε ό,τι είναι δυνατό για να γίνουμε φιλικοί προς το περιβάλλον πρέπει να είναι μέρος της φιλοσοφίας μας. Αυτή η φιλοσοφία διέπει όλα τα ερευνητικά μας προγράμματα στους τομείς του περιβάλλοντος, του ενεργειακού εφοδιασμού και των μεταφορών. Πιστεύουμε ότι αυτή πρέπει να είναι η αρχή που θα μας καθοδηγεί. 
<SPEAKER ID="254" LANGUAGE="" NAME="Πρόεδρος." AFFILIATION="">
<P>
Γνωρίζει η Επιτροπή την ανάγκη περισσότερων ερευνών σχετικά με την κώφωση και τις διαταραχές ακοής στα παιδιά, όσον αφορά τόσο τον αριθμό των πασχόντων, τις διαθέσιμες θεραπείες και περίθαλψη, όσο και την αποτελεσματικότητα της διάγνωσης μετά από τη γέννηση ή στην πρώιμη παιδική ηλικία και προτίθεται η Επιτροπή να συμπεριλάβει αυτό το θέμα στο 7ο Πρόγραμμα Πλαίσιο; 
<SPEAKER ID="255" LANGUAGE="EN" NAME="Gay Mitchell (PPE-DE )." AFFILIATION="">
<SPEAKER ID="256" LANGUAGE="" NAME="Πρόεδρος." AFFILIATION="">
<P>
   Πρώτον, κύριε Mitchell, δεν σας έδωσα τον λόγο. Δεύτερον, είχα ήδη επισημάνει ότι καθυστερούμε και, τρίτον, θα ήθελα να παρακαλέσω να σκεφτούμε όλοι λίγο τους φίλους μας τους διερμηνείς που έχουν ήδη ξεπεράσει κατά πολύ το συνηθισμένο τους ωράριο. Δεν έχω λοιπόν άλλη επιλογή από το να περάσω στην τελευταία μας ερώτηση, που είναι η ερώτηση 46. 
<SPEAKER ID="257" LANGUAGE="" NAME="Janez Potočnik," AFFILIATION="Μέλος της Επιτροπής">
<P>
     Η ερώτηση για την κώφωση και τις διαταραχές της ακοής είναι εξαιρετικά σημαντική. Σύμφωνα με το δημοσίευμα της Eurostat, «Βασικά στοιχεία για την υγεία 2002», είναι αλήθεια ότι επί του παρόντος δεν υπάρχουν στοιχεία για τον επιπολασμό της κώφωσης, των διαταραχών ακοής, ή των εμβοών στην Ευρωπαϊκή Ένωση. Εντούτοις, η Επιτροπή συμφωνεί ότι θα ήταν σημαντικό, ως μέτρηση μιας σημαντικής πτυχής της κατάστασης της υγείας, να έχουμε συγκρίσιμα και ακριβή στοιχεία για διαταραχές αυτού του είδους. Θα ήταν επίσης χρήσιμο να αξιολογηθούν οι διαθέσιμες διαγνωστικές εξετάσεις, η περίθαλψη και η θεραπεία και να αναπτυχθούν προληπτικές στρατηγικές.
<P>
Όσον αφορά την έρευνα, η Επιτροπή έχει δώσει ιδιαίτερη προσοχή στο θέμα, τόσο στα προηγούμενα όσο και στο τρέχον πρόγραμμα πλαίσιο. Για παράδειγμα, στο πέμπτο πρόγραμμα, το σχέδιο «Κληρονομική κώφωση» –το οποίο λαμβάνει συνδρομή της ΕΕ ύψους 2,8 εκατομμυρίων ευρώ και συντονιστής του οποίου ήταν το Ινστιτούτο Παστέρ του Παρισιού– οδήγησε στην ανακάλυψη των μισών γονιδίων που προκαλούν κληρονομική κώφωση εφόσον μεταλλαχθούν. Το έργο αυτό συνέβαλε σημαντικά στην ανάπτυξη νέων διαγνωστικών μέσων για τον εντοπισμό αυτών των γενετικών ανωμαλιών αμέσως μετά τη γέννηση.
<P>
Πιο πρόσφατα, ένα μεγάλο ολοκληρωμένο έργο του ΠΠ6, το Eurohear, το οποίο συντονίζεται από το Ινστιτούτο Inserm του Παρισιού και αφορά την κώφωση και τις διαταραχές της ακοής, ξεκίνησε μόλις τον Δεκέμβριο του 2004. Αυτό το έργο λαμβάνει συνδρομή από την Ευρωπαϊκή Ένωση ύψους 12,5 εκατομμυρίων ευρώ. Οι στόχοι του είναι να παράσχει βασικές γνώσεις σχετικά με την ανάπτυξη και τη λειτουργία του έσω ωτός και να προσδιορίσει τις κυτταρικές ανωμαλίες που αποτελούν τη βάση των διαταραχών ακοής. Η επίτευξη αυτών των στόχων θα διευκολύνει την ανάπτυξη θεραπειών για τη μείωση των διαταραχών ακοής. Χρηματοδοτήθηκαν επίσης και άλλα έργα χαμηλότερης κλίμακας για τις διαταραχές ακοής και την αποκατάστασή τους.
<P>
Πιο συγκεκριμένα, υποστηρίχθηκαν τεχνικές εντοπισμού των διαταραχών ακοής, ιδιαίτερα σε νεογνά και παιδιά, στο πλαίσιο των διαδοχικών έργων Ahead που συντόνισε ο καθηγητής Grandori στο Μιλάνο, με βάση την τεχνική των ωτακουστικών εκπομπών.
<SPEAKER ID="258" LANGUAGE="EN" NAME="John Bowis (PPE-DE )." AFFILIATION="">
<P>
   – Ακούσαμε μια εξαιρετική, πολύ χρήσιμη απάντηση. Θα ήθελα να πιέσω τον Επίτροπο λίγο περισσότερο. Όπως γνωρίζει, χιλιάδες βρέφη γεννιούνται στην Ευρώπη με μόνιμη διαταραχή ακοής. Στο 50% περίπου αυτών των βρεφών η διάγνωση δεν γίνεται πριν από τους 18 μήνες. Στο 25% περίπου η διάγνωση γίνεται μετά την ηλικία των τριών ετών. Ως αποτέλεσμα αυτής της καθυστερημένης διάγνωσης, προκαλείται μόνιμη βλάβη σε αυτές τις νεαρές ζωές. Αυτό που ξέρουμε τώρα είναι ότι, αν αναπτυχθεί ένα πρόγραμμα διαγνωστικής εξέτασης της ακοής των νεογνών, μπορεί να δοθεί νέα ελπίδα σε αυτά τα παιδιά και πραγματικές δυνατότητες για το μέλλον τους, οπότε η έκκλησή μου προς τον Επίτροπο είναι να μπορέσει να εντάξει αυτή την πτυχή στο έβδομο πρόγραμμα για να αναπτυχθεί περαιτέρω αυτή η γνώση. 
<SPEAKER ID="259" LANGUAGE="EN" NAME="Janez Potočnik," AFFILIATION="Μέλος της Επιτροπής">
<SPEAKER ID="260" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 19.45 και συνεχίζεται στις 21.00.)">
<P>
   Οι ερωτήσεις αριθ. 47 έως 88 θα απαντηθούν γραπτώς(2).
<SPEAKER ID="261" LANGUAGE="" NAME="" AFFILIATION="Αντιπροέδρου">
<SPEAKER ID="262" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0140/2005) του κ. Moraes, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την προστασία των μειονοτήτων και τις πολιτικές κατά των διακρίσεων σε μια διευρυμένη Ευρώπη. 
<SPEAKER ID="263" LANGUAGE="EN" NAME="Claude Moraes (PSE )," AFFILIATION="εισηγητής.">
<P>
Ο ορισμός αυτός είναι πολύ ευρύς. Περιλαμβάνει όλους τους παραδοσιακούς ορισμούς που γνωρίζαμε στα 15 υφιστάμενα κράτη μέλη σύμφωνα με το άρθρο 13 της Συνθήκης, όπου μιλούσαμε για μειονότητες που υφίστανται διακρίσεις για λόγους αναπηρίας, ηλικίας, θρησκείας, γενετήσιου προσανατολισμού, φυλετικής και εθνοτικής καταγωγής. Αλλά στη διευρυμένη Ευρωπαϊκή Ένωση πρέπει επίσης να κατανοήσουμε ότι αναφερόμαστε στις παραδοσιακές μειονότητες: γλωσσικές μειονότητες και εθνικές μειονότητες.
<P>
Συνεπώς, αυτή η έκθεση προσπαθεί να εξετάσει δύο τομείς. Θα ασχοληθώ με κάθε έναν ξεχωριστά. Πρώτον, η ανταπόκριση στην Πράσινη Βίβλο και το άρθρο 13. Εδώ, διαπιστώνω στην έκθεσή μου ότι η εφαρμογή και η μεταφορά των υφιστάμενων οδηγιών, τις οποίες υπέβαλε η Επιτροπή και επί των οποίων ψήφισε το Κοινοβούλιο, καθώς και η ενίσχυση της νομοθεσίας ως προς τις διακρίσεις λόγω αναπηρίας, ηλικίας, θρησκείας, γενετήσιου προσανατολισμού, φυλετικής και εθνοτικής καταγωγής, υπήρξαν υπερβολικά αργές. Πολλά κράτη μέλη δεν εφάρμοσαν τις υφιστάμενες οδηγίες και, παρά το γεγονός ότι η νομοθεσία είναι πολύ καλή και ορισμένα κράτη μέλη την έχουν μεταφέρει, υπάρχει ανεπαρκής βούληση στην Ευρωπαϊκή Ένωση για μεταφορά του κεκτημένου. Ελπίζω αυτή η έκθεση να κάνει ένα βήμα μπροστά με την Επιτροπή – και ξέρω ότι η Επιτροπή έχει κάνει άλματα σε αυτό το θέμα αναγκάζοντας τα κράτη μέλη να λογοδοτήσουν, αλλά ελπίζω τα κράτη μέλη να καταλάβουν μόνα τους το όφελος της μεταφοράς αυτής της νομοθεσίας.
<P>
Η νομοθεσία του άρθρου 13, η οδηγία για τη φυλετική ισότητα και η οδηγία για την απασχόληση είναι πολύτιμες διότι μπορούν να εφαρμοστούν εξίσου για τη μειονότητα των Ρομ, όπως εφαρμόζονται για τις εθνοτικές μειονότητες μεταναστών δεύτερης ή τρίτης γενιάς στη Βρετανία, τη Γαλλία ή την Ιταλία. Και αυτή είναι η ομορφιά αυτής της νομοθεσίας: είναι εύκολο να μεταφερθεί. Χρειάζεται όμως την πολιτική βούληση των κρατών μελών για να την εφαρμόσουν.
<SPEAKER ID="264" LANGUAGE="CS" NAME="Vladimír Špidla," AFFILIATION="Μέλος της Επιτροπής">
<P>
   .  Κύριε Πρόεδρε, κυρίες και κύριοι, θέλω καταρχάς να ευχαριστήσω τον κ. Moraes για την άριστη έκθεσή του και την Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων, καθώς και την Επιτροπή Απασχόλησης, για την πολύτιμη συνδρομή τους.
<P>
Η προώθηση των θεμελιωδών δικαιωμάτων και ο αγώνας κατά των διακρίσεων και υπέρ των ίσων ευκαιριών αποτελεί προτεραιότητα για την Ευρωπαϊκή Επιτροπή. Με δική του πρωτοβουλία, ο Πρόεδρος της Επιτροπής, κ. Barroso, συνέστησε μια ομάδα Επιτρόπων που θα αναπτύξουν την ατζέντα πολιτικής της Ευρωπαϊκής Ένωσης για του τομείς αυτούς. Η έκθεσή σας, κύριε Moraes, μας επέστησε την προσοχή στην ανάγκη για περαιτέρω μέτρα προκειμένου να λυθούν τα προβλήματα των διακρίσεων και η κατάσταση των μειονοτήτων στην Ευρωπαϊκή Ένωση. Η Επιτροπή συμμερίζεται αρκετούς από τους φόβους που ανέφερε ο κ. Moraes και άλλοι βουλευτές του Κοινοβουλίου.
<P>
Σήμερα, οι κανονισμοί της Ευρωπαϊκής Ένωσης κατά των διακρίσεων συγκαταλέγονται ανάμεσα στους πιο προηγμένους στον κόσμο. Το 2002, εγκρίθηκαν δύο σημαντικές οδηγίες, οι οποίες απαγορεύουν τις διακρίσεις λόγω φυλετικής ή εθνοτικής καταγωγής, θρησκευτικής πίστης ή πεποίθησης, ηλικίας, αναπηρίας ή γενετήσιου προσανατολισμού. Αυτές οι οδηγίες επέκτειναν το ευρύ φάσμα κοινοτικών κανονισμών στον τομέα των διακρίσεων λόγω φύλου.
<P>
Πρέπει ομοίως να διασφαλίσουμε ότι οι πολίτες γνωρίζουν τα δικαιώματά τους και ότι είναι σε θέση να επωφεληθούν πλήρως από αυτά. Η ευαισθητοποίηση αποτελεί προτεραιότητα για την Επιτροπή και συνεπώς προτείνουμε να ανακηρύξει η Ευρωπαϊκή Ένωση το 2007 ως ευρωπαϊκό έτος ίσων ευκαιριών για όλους. Αυτό το ευρωπαϊκό έτος θα αποτελέσει μια σημαντική ευκαιρία να κινητοποιηθούν όλοι οι συμμετέχοντες και να τονιστούν τα οφέλη της ευρωπαϊκής πολυμορφίας για την οικονομία, καθώς και για την κοινωνία στο σύνολό της. Ελπίζω να μπορέσουμε να στηριχθούμε στην υποστήριξη του Ευρωπαϊκού Κοινοβουλίου για αυτή την πρόταση και στην ενεργό συμμετοχή σας σε αυτό το ευρωπαϊκό έτος.
<P>
Το 2004, η Ευρωπαϊκή Επιτροπή διεξήγαγε μια ευρεία δημόσια διαβούλευση σχετικά με την Πράσινη Βίβλο για την ισότητα και τη μη διακριτική μεταχείριση στη διευρυμένη Ευρωπαϊκή Ένωση. Εθνικά όργανα, οργανώσεις που ασχολούνται με την ισότητα, μη κυβερνητικοί οργανισμοί, κοινωνικοί εταίροι και το ευρύ κοινό έστειλαν περισσότερες από 1 500 αντιδράσεις. Είμαστε ιδιαίτερα ικανοποιημένοι που μπορούμε να λάβουμε υπόψη τις γνώμες και τις αντιδράσεις του Ευρωπαϊκού Κοινοβουλίου για τα ερωτήματα που εξετάζονται στην Πράσινη Βίβλο.
<P>
Όπως επιβεβαίωσε ο Πρόεδρος κ. Barroso, μια ομάδα Επιτρόπων που ασχολείται με τα θεμελιώδη δικαιώματα, την καταπολέμηση των διακρίσεων και τις ίσες ευκαιρίες θα εξετάσει το θέμα σε προσεχή συνεδρίαση. 
<SPEAKER ID="265" LANGUAGE="" NAME="Μαρία Ματσούκα (PSE )," AFFILIATION="Εισηγήτρια της γνωμοδότησης της Επιτροπής Απασχόλησης και Κοινωνικών Υποθέσεων">
<P>
   . – Κύριε Πρόεδρε, αγαπητοί συνάδελφοι, καταρχήν θα ήθελα να συγχαρώ το συνάδελφο κ. Moraes για τη γενναία του προσέγγιση στο θέμα των διακρίσεων.
<SPEAKER ID="266" LANGUAGE="HU" NAME="Edit Bauer," AFFILIATION="εξ ονόματος της Ομάδας PPE-DE">
<SPEAKER ID="267" LANGUAGE="FR" NAME="Martine Roure," AFFILIATION="εξ ονόματος της Ομάδας PSE">
<P>
Η συμπερίληψη του Χάρτη Θεμελιωδών Δικαιωμάτων στη συνταγματική συνθήκη συνιστά σημαντικό βήμα προόδου για τους ευρωπαίους πολίτες. Καταδεικνύει ότι η προστασία των δικαιωμάτων των πολιτών βρίσκεται στο επίκεντρο της ευρωπαϊκής ολοκλήρωσης και το άρθρο 1 διατυπώνει εκ νέου την πρωταρχική σημασία της ανθρώπινης αξιοπρέπειας. Ο Χάρτης έχει συνεπώς πραγματική νομική σημασία. Ας ελπίζουμε ότι θα είναι έτσι.
<P>
Η έκθεση του συναδέλφου μου, κ. Moraes, τονίζει τη σημασία των θεμελιωδών δικαιωμάτων και, ιδίως, τη σημασία της προστασίας των μειονοτήτων στη διευρυμένη Ευρώπη. Επισημαίνουμε ότι, δυστυχώς, το άρθρο 13, το οποίο αναθέτει στην Κοινότητα το καθήκον να καταπολεμά όλες τις μορφές διακρίσεων, και η ευρωπαϊκή νομοθεσία σε αυτόν τον τομέα, εφαρμόζονται ελλιπώς ή μερικώς από τα κράτη μέλη. Είναι, συνεπώς, καταρχάς απολύτως αναγκαίο να διασφαλίσουμε καλύτερη μεταφορά της ευρωπαϊκής νομοθεσίας στα εθνικά δίκαια, καλύτερη εφαρμογή της ευρωπαϊκής νομοθεσίας σε αυτόν τον τομέα. Φρονούμε ακόμη ότι η αποτελεσματική καταπολέμηση των διακρίσεων συμβαδίζει με την ύπαρξη κοινής, συνεκτικής ευρωπαϊκής πολιτικής ολοκλήρωσης.
<SPEAKER ID="268" LANGUAGE="EN" NAME="Sophia in 't Veld," AFFILIATION="εξ ονόματος της Ομάδας ALDE">
<SPEAKER ID="269" LANGUAGE="EN" NAME="Tatjana Ždanoka," AFFILIATION="εξ ονόματος της Ομάδας Verts/ALE">
<P>
   . – Σήμερα, που η κρίση στη διαδικασία της ευρωπαϊκής ολοκλήρωσης έχει γίνει εμφανής, θυμάμαι τα λόγια του Yehudi Menuhin: «Η Ευρώπη ή θα γίνει Ευρώπη των πολιτισμών ή θα πεθάνει». Αυτό το είπε τον Ιανουάριο του 1999 στα εγκαίνια μιας έκθεσης αφιερωμένης στις ευρωπαϊκές μειονότητες. Όλοι μας περνούμε τακτικά από την αίθουσα στην οποία πραγματοποιήθηκε αυτή έκθεση και που τώρα φέρει το όνομά του.
<SPEAKER ID="270" LANGUAGE="IT" NAME="Giusto Catania," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, κυρίες και κύριοι, θα ήθελα να ευχαριστήσω τον συνάδελφο Moraes για το εξαιρετικό έργο στην εκπόνηση αυτού του κειμένου, καθώς στην Ευρώπη έχουμε πραγματικά ανάγκη να προστατεύσουμε τις μειονότητες και να αναλάβουμε δυναμικές πρωτοβουλίες κατά των διακρίσεων. Υποθέτω πως όλοι οι συνάδελφοι δέχθηκαν τις τελευταίες ώρες ισχυρές πιέσεις από ομάδες συμφερόντων πολιτών της Ευρωπαϊκής Ένωσης που ζητούσαν ούτε λίγο ούτε πολύ να καταργήσουμε ορισμένες παραγράφους της έκθεσης Moraes.
<SPEAKER ID="271" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM.">
<P>
    – Κύριε Πρόεδρε, δεν ήμουν τότε υπέρ της συμπερίληψης του άρθρου 13 στη Συνθήκη ΕΚ· όχι επειδή συγχωρώ τις διακρίσεις –το αντίθετο μάλιστα– αλλά επειδή δεν είναι επιθυμητό να ρυθμίζεται αυτό το θέμα σε ευρωπαϊκό επίπεδο. Εναπόκειται στα κράτη μέλη να θεσπίσουν τους ενδεδειγμένους κανονισμούς. Δεν με εκπλήσσει το γεγονός ότι ο κ. Moraes, στην έκθεσή του, καταλήγει ότι τα κράτη μέλη δρουν αναποτελεσματικά όσον αφορά την εφαρμογή αυτής της πολιτικής. Η αντιμετώπιση αυτού του θέματος σε επίπεδο ΕΕ δεν φαίνεται να προσθέτει αξία. Οι θρησκευτικές πεποιθήσεις δεν αποτελούν προσωπικό θέμα· πρέπει να πρεσβεύονται σε μια κοινότητα και να εκφράζονται στη στάση ζωής των ατόμων. Ο τρόπος με τον οποίο υπονοείται στην παράγραφο 22 ότι στον χώρο της παιδείας οι διακρίσεις εκδηλώνονται λόγω της θρησκείας, αγνοεί τη σημασία των θρησκευτικών πεποιθήσεων για την ταυτότητα της παιδείας.
<P>
Τέλος, είμαι ευγνώμων στην κ. in ’t Veld για την τροπολογία 4. Οι διακρίσεις κατά των χριστιανών πρέπει να καταπολεμούνται με το ίδιο σθένος όπως οι άλλες μορφές διακρίσεων. 
<SPEAKER ID="272" LANGUAGE="IT" NAME="Romano Maria La Russa," AFFILIATION="εξ ονόματος της Ομάδας UEN">
<P>
   . – Κύριε Πρόεδρε, κυρίες και κύριοι, καταρχάς θέλω να συγχαρώ την εισηγήτρια για την προσπάθεια που κατέβαλε στην εκπόνηση της έκθεσης, η οποία ωστόσο θεωρώ ότι είναι ακόμη ατελής και αναποτελεσματική. Η προστασία των θεμελιωδών δικαιωμάτων που αποτέλεσε θεμελιώδες στοιχείο της ευρωπαϊκής οικοδόμησης και ο Χάρτης των Θεμελιωδών Δικαιωμάτων που ψηφίσθηκε το 2000 στη Νίκαια, επιβεβαιώνουν τη σημασία καθώς και την ανάγκη μιας συνεκτικής πολιτικής ενσωμάτωσης με στόχο την προστασία των μειονοτήτων και την προώθηση της ενσωμάτωσης των πολιτών τρίτων χωρών, ιδίως μετά την πρόσφατη διεύρυνση.
<SPEAKER ID="273" LANGUAGE="FR" NAME="Csaba Sándor Tabajdi (PSE )." AFFILIATION="">
<P>
   – Κύριε Πρόεδρε, θέλω να συγχαρώ τον κ. Moraes για την εξαίρετη έκθεσή του, και, εάν οι εθνικιστές και οι ομοφοβικοί σας επιτίθενται, κύριε Moraes, μην φοβάστε, διότι αυτό αποδεικνύει ότι έχετε συντάξει μια πολύ καλή έκθεση.
<P>
Ως πρόεδρος της διακομματικής ομάδας για τις παραδοσιακές εθνικές μειονότητες, θέλω να δώσω έμφαση στα ακόλουθα σημεία. Πρώτον, η Ευρωπαϊκή Ένωση δεν διαθέτει σύστημα για την προστασία των εθνικών μειονοτήτων. Πρέπει να θεσπίσουμε νομικά και πολιτικά πρότυπα για την προστασία των εθνικών μειονοτήτων και για τη δημιουργία ενός συστήματος παρακολούθησης όπως πρότεινε η κ. Bauer στη γνωμοδότησή της.
<P>
Δεύτερον, πρέπει να κάνουμε διάκριση μεταξύ των παραδοσιακών εθνικών μειονοτήτων της έκθεσης του κ. Moraes, και των μεταναστευτικών μειονοτήτων του Συμβουλίου της Ευρώπης. Πρότεινα να καλούμε τις μεταναστευτικές μειονότητες νέες μειονότητες. Τα θεμελιώδη δικαιώματα είναι αδιαίρετα, όμως οι κρατικές υποχρεώσεις διαφέρουν: όσον αφορά τις παραδοσιακές μειονότητες, πρέπει να εγγυηθούμε την προστασία της ταυτότητας και της γλώσσας τους· όσον αφορά τις μεταναστευτικές μειονότητες, πρέπει να εγγυηθούμε την ενσωμάτωσή τους στην κοινωνία.
<SPEAKER ID="274" LANGUAGE="SV" NAME="Henrik Lax (ALDE )." AFFILIATION="">
<P>
Ήδη, 46 εκατομμύρια κάτοικοι της ΕΕ τώρα έχουν μητρικές γλώσσες διαφορετικές από τις βασικές γλώσσες των χωρών τους. Το γεγονός ότι ο αριθμός των βουλευτών του Ευρωπαϊκού Κοινοβουλίου μειώνεται όταν η ΕΕ δέχεται νέα κράτη μέλη αποτελεί πρόβλημα. Σε αυτή την περίπτωση, οι γλωσσικές και εθνικές μειονότητες είναι οι πρώτες που χάνονται από το Ευρωπαϊκό Κοινοβούλιο. Τέσσερις μειονότητες χάθηκαν ως αποτέλεσμα της τελευταίας διεύρυνσης και η διαδικασία θα συνεχιστεί αν δεν ληφθούν μέτρα. Το θέμα επηρεάζει τη βάση της δημοκρατίας, καθώς όλοι πρέπει να εκπροσωπούνται και να αναγνωρίζονται από το όργανο στη νομοθεσία του οποίου υπόκεινται.
<P>
Το θέμα θα μπορούσε να λυθεί, για παράδειγμα, με την καθιέρωση από την ΕΕ 30 κοινοβουλευτικών εδρών για εθνικές γλωσσικές μειονότητες. Προφανώς, θα ήταν δύσκολο να αποφασιστεί με ποιο ακριβώς τρόπο θα καθορίζονταν αυτές, αλλά το πρόβλημα δεν πρέπει να μεγαλοποιείται. Στις περισσότερες περιπτώσεις, μας ενδιαφέρουν πληθυσμιακές ομάδες που έχουν αναγνωρισμένο καθεστώς στις χώρες τους και που δεν είναι ούτε ανώνυμες ούτε αόρατες.
<SPEAKER ID="275" LANGUAGE="EN" NAME="Jean Lambert (Verts/ALE )." AFFILIATION="">
<P>
   – Κύριε Πρόεδρε, θέλω και εγώ να ευχαριστήσω τον κ. Moraes για το έργο του σε αυτή την πολύ σύνθετη έκθεση, η οποία, όπως ήδη ανέφεραν ορισμένοι ομιλητές, καταδεικνύει την αυξανόμενη πολυπλοκότητα της Ευρωπαϊκής Ένωσης.
<P>
Χαιρετίζω την ειδική αναγνώριση που εκφράζεται σε αυτή την έκθεση για το έργο των αρχών τοπικής αυτοδιοίκησης και άλλων φορέων που δραστηριοποιούνται στο επίπεδο των απλών ανθρώπων, διότι εξετάζουμε ένα είδος πολιτιστικής αλλαγής που διευρύνει την Ευρωπαϊκή Ένωση. Συμφωνώ με τη δήλωση του κ. Moraes σχετικά με τις οδηγίες του άρθρου 13. Ελπίζω η επόμενη Προεδρία να δώσει προτεραιότητα σε αυτό το θέμα, ώστε να έχει τουλάχιστον τεθεί σε ισχύ η νομοθεσία όταν έλθει η ώρα του εορτασμού του έτους ίσων ευκαιριών για όλους το 2007. 
<SPEAKER ID="276" LANGUAGE="EN" NAME="Mary Lou McDonald (GUE/NGL )." AFFILIATION="(Η ομιλήτρια μίλησε στα ιρλανδικά)">
<P>
Συγχαίρω τον κ. Moraes και χαιρετίζω τη δήλωση που περιλαμβάνεται στην έκθεση, σύμφωνα με την οποία η ίση μεταχείριση αποτελεί θεμελιώδες δικαίωμα και όχι προνόμιο, ενώ τα ανθρώπινα δικαιώματα είναι αδιαίρετα και δεν πωλούνται ούτε αγοράζονται. Η πρόκληση για όλους μας είναι να αποκτήσουμε τους μηχανισμούς και τους ζωτικής σημασίας πόρους ώστε να υλοποιηθούν αυτοί οι στόχοι.
<SPEAKER ID="277" LANGUAGE="LV" NAME="Ģirts Valdis Kristovskis (UEN )." AFFILIATION="">
<P>
   – Κυρίες και κύριοι, αναγνωρίζοντας τη σημασία των στόχων της έκθεσης του Claude Moraes και επισημαίνοντας το προσωπικό αίσθημα ευθύνης που επιδεικνύει ο εισηγητής στην προσπάθεια εξεύρεσης της αλήθειας, πρέπει ταυτόχρονα να αναφερθεί ότι η διαδικασία δημιουργίας της έκθεσης κατέδειξε καθαρά για άλλη μια φορά ότι, για τη δημιουργία μιας κοινής πολιτικής για τις μειονότητες και τις διακρίσεις στην Ευρώπη, είναι απολύτως αναγκαίο και ουσιαστικό να ληφθεί υπόψη η ειδική, μοναδική, ιστορική και πολιτική κατάσταση κάθε χώρας· η σημασία για μια χώρα να προστατεύσει την ταυτότητα και τη δικαιοδοσία της στην επίλυση αυτών των θεμάτων σχετικά με τις μειονότητες και τις διακρίσεις εναντίον τους πρέπει να γίνεται σεβαστή. Κατά την κατάρτιση αυτής της έκθεσης, υπήρχε σε πολλές περιστάσεις φανερή αδυναμία να τηρηθεί αυτός ο κανόνας στις προτάσεις που υποβλήθηκαν από μεμονωμένους βουλευτές, οι οποίοι έχουν άγνοια ή είναι προκατειλημμένοι, δηλαδή στις άδικες καταγγελίες σχετικά με τις πολιτικές για τις μειονότητες που εφαρμόζουν η Λετονία και η Εσθονία. Αυτό είναι παράλογο, καθώς η στάση απέναντι στις μειονότητες στη Λετονία δεν είναι λιγότερο διαλλακτική από τις στάσεις σε άλλες χώρες.
<P>
Κυρίες και κύριοι, λαμβάνοντας υπόψη αυτές τις επανειλημμένες, ανοικτές, άδικες και ακατάπαυστες επιθέσεις κατά των δύο κρατών που υπέφεραν περισσότερο από όλα από το ολοκληρωτικό σοβιετικό καθεστώς, σας καλώ και κατανοήσετε και να αναγνωρίσετε, επιτέλους, ότι σε διάφορες περιπτώσεις πρέπει να βρεθεί λύση στα προβλήματα η οποία δεν είναι η τυπική αλλά πρέπει να δημιουργηθεί μια πολιτική μειονοτήτων προσαρμοσμένη ιδιαιτέρως στις συνθήκες κάθε μεμονωμένου κράτους. Έτσι, για παράδειγμα, η συνάδελφός μας Tatjana Ždanoka ξεκίνησε με μια προσπάθεια να συμπεριλάβει σε κάθε δυνατή διατύπωση του ψηφίσματος το θέμα των πολιτών χωρίς υπηκοότητα που είναι χαρακτηριστικό στη Λετονία: προσπάθησε να το επισημάνει και να φοβίσει την Ευρώπη με τους 400 000 και πλέον πολίτες χωρίς υπηκοότητα και δημιούργησε μια κατάσταση σύμφωνα με την οποία σε πολλά σημεία του κειμένου των συμπερασμάτων της έκθεσης διάφοροι νομικοί όροι και έννοιες βασικά διακριτές, όπως οι εθνικές μειονότητες, οι μετανάστες, οι πρόσφυγες, οι απάτριδες και οι πολίτες χωρίς υπηκοότητα, οι οποίοι δεν είναι το ίδιο, συγχέονται παρ’ όλα αυτά. Το αποτέλεσμα είναι η μείωση της αντικειμενικότητας και της ποιότητας της έκθεσης.
<SPEAKER ID="278" LANGUAGE="" NAME="Παναγιώτης Μπεγλίτης (PSE )." AFFILIATION="">
<P>
Οι μειονότητες στην Ευρώπη μπορούν να παίξουν το ρόλο της γέφυρας για τη συνεργασία και την εμπέδωση της ασφάλειας. Η έκθεση Moraes επιχειρεί να δώσει ένα ορισμό της εθνικής μειονότητας με την αναφορά του σχετικού ορισμού του Συμβουλίου της Ευρώπης. Πιστεύω, όμως, ότι αυτό που θα έπρεπε να προστεθεί στην έκθεσή του, ειδικά στην παράγραφο 7 για τον ορισμό, είναι η σαφής αναφορά και στις διεθνείς Συνθήκες που ρυθμίζουν θέματα θρησκευτικών και εθνοτικών μειονοτήτων.
<P>
Με αυτή την παρατήρηση, κύριε Πρόεδρε, θα ήθελα να συγχαρώ το συνάδελφο Moraes, για την εξαιρετική έκθεση που μας παρουσίασε και πιστεύω ότι αύριο θα πρέπει να υπερψηφισθεί. 
<SPEAKER ID="279" LANGUAGE="EN" NAME="Proinsias De Rossa (PSE )." AFFILIATION="">
<P>
Η ενότητα στην πολυμορφία δεν είναι απλώς ένα σύνθημα. Πρέπει να τεθεί σε εφαρμογή διότι είναι απαραίτητη για την ανθρώπινη εξέλιξη στα κράτη μέλη μας και, θα έλεγα, για την ίδια την επιβίωση της Ευρωπαϊκής Ένωσης. Ο κ. Moraes εργάστηκε σκληρά και υπέβαλε μια καλά ισορροπημένη και πολύ καλή έκθεση. Στην Ιρλανδία δεν έχουμε ακόμα επιτύχει την πρόοδο που χρειαζόμαστε όσον αφορά την ισότητα των γυναικών και τα δικαιώματα των πλανόβιων και των ομοφυλοφίλων. Γνωρίζω επίσης ότι και άλλα κράτη μέλη υστερούν στη χορήγηση πλήρους υπηκοότητας στις μειονότητες. Ξέρω ότι αυτό είναι ιδιαίτερα ευαίσθητο θέμα στη Λετονία και την Εσθονία. Εντούτοις, αυτή η έκθεση δεν είναι επικριτική· επιχειρεί να προσεγγίσει αυτά τα προβλήματα με πνεύμα αλληλεγγύης και παροχής βοήθειας ώστε όλα τα κράτη να συμμορφωθούν με τις ευρωπαϊκές αξίες.
<SPEAKER ID="280" LANGUAGE="CS" NAME="Vladimír Špidla," AFFILIATION="Μέλος της Επιτροπής">
<P>
Κυρίες και κύριοι, θέλω να συγχαρώ για άλλη μια φορά τον κ. Moraes για την έκθεσή του. Σας ευχαριστώ. 
<SPEAKER ID="281" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη στις 12.00. 
<SPEAKER ID="282" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0136/2005) του κ. Gaubert, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με τις σχέσεις μεταξύ νόμιμης και παράνομης μετανάστευσης και με την ένταξη των μεταναστών. 
<SPEAKER ID="283" LANGUAGE="FR" NAME="Patrick Gaubert (PPE-DE )," AFFILIATION="εισηγητής">
<SPEAKER ID="284" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
   . Κύριε Πρόεδρε, καταρχάς θέλω να συγχαρώ τον εισηγητή κ. Gaubert για την έκθεση που εξετάζουμε και την οποία θεωρώ άκρως ισορροπημένη και εμπεριστατωμένη. Πιστεύω ότι πρόκειται για μια εξαιρετική συμβολή στην ευρωπαϊκή πολιτική μετανάστευσης, με την οποία υπογραμμίζεται, αφενός, η προστιθέμενη αξία της Ευρώπης και, αφετέρου, η σημασία μιας στενής συνεργασίας με τις τρίτες χώρες.
<P>
Ας έλθουμε τώρα στο σημαντικό ζήτημα της νόμιμης μετανάστευσης για οικονομικούς λόγους: συγκεντρώνουμε πολλές προτάσεις σχετικά με την Πράσινη Βίβλο η οποία, όπως όλοι γνωρίζετε, δημοσιεύθηκε από την Επιτροπή τον Ιανουάριο. Στις 14 Ιουνίου θα διεξαχθεί δημόσια ακρόαση και αναλόγως με το αποτέλεσμα αυτής της ευρείας διαβούλευσης θα επεξεργαστούμε μια πρόταση εντός του έτους. Όπως είχα την ευκαιρία να επαναλάβω στο Σώμα, η πρόταση αυτή θα είναι ακριβώς προϊόν μιας μεγάλης ευρωπαϊκής συζήτησης.
<P>
Θέλω, τέλος, να σταθώ στα δύο πολύ σημαντικά θέματα της ενσωμάτωσης και της προστασίας των μεταναστών. Όσον αφορά το πρώτο, γνωρίζετε όλοι ότι η πρόταση που διατύπωσα και έγινε δεκτή από την Επιτροπή αποδίδει ιδιαίτερη βαρύτητα στην ενσωμάτωση. Κατά την άποψή μου, η ενσωμάτωση είναι ένας βασικός παράγοντας της ευρωπαϊκής πολιτικής μετανάστευσης. Εντός του δευτέρου εξαμήνου του 2005, σκοπεύω να παρουσιάσω μια ανακοίνωση σχετικά με τη θέσπιση ενός συνεκτικού ευρωπαϊκού πλαισίου πολιτικών ενσωμάτωσης. Γνωρίζω καλά ότι η ενσωμάτωση αποτελεί κατά κύριο λόγο εθνικό ζήτημα και ότι τα κράτη μέλη είναι αυτά που πρέπει να ενδιαφερθούν για τις πραγματικές πολιτικές ενσωμάτωσης. Πιστεύω ωστόσο ότι η Ευρώπη οφείλει να παροτρύνει τα κράτη μέλη και να παρέμβει για να τα βοηθήσει στις πολιτικές ενσωμάτωσης. Χωρίς την ενσωμάτωση, η οποία απαιτεί εκπαίδευση και προγράμματα πρόσβασης στις κοινωνικές υπηρεσίες, πιστεύω ότι δύσκολα θα αποκτήσουμε μια πραγματικά αποτελεσματική ευρωπαϊκή πολιτική μετανάστευσης. Για τον σκοπό αυτόν, ζητώ την αμέριστη στήριξη του Κοινοβουλίου για να ξεπεράσουμε τις δυσκολίες που προβάλλουν ακόμη ορισμένα κράτη μέλη στην ιδέα να αντιμετωπίσουν το θέμα της ενσωμάτωσης με ευρωπαϊκή και όχι αποκλειστικά εθνική δράση. Το λέω αυτό γιατί εντός του έτους θα συζητήσουμε την πρόταση της Επιτροπής σχετικά με ένα ευρωπαϊκό ταμείο που πρόκειται να συμπληρώσει και όχι να αντικαταστήσει τις ευρωπαϊκές πολιτικές ενσωμάτωσης.
<P>
Εν κατακλείδι, κύριε Πρόεδρε, επιβεβαιώνω την προσωπική μου ικανοποίηση για την έκθεση του κ. Gaubert, η οποία αποδεικνύει τη σημασία που μπορεί να έχει η συμβολή του Κοινοβουλίου, καθώς, σε σχέση με το παρελθόν, έχει υιοθετήσει μια πιο αποφασιστική και δυναμική πολιτική προσέγγιση στο ζήτημα. Πιστεύω ότι στο θέμα αυτό το Κοινοβούλιο μπορεί να βοηθήσει σημαντικά τις πολιτικές της Επιτροπής, η οποία θα λάβει ασφαλώς υπόψη τις απόψεις του. 
<SPEAKER ID="285" LANGUAGE="FR" NAME="Martine Roure," AFFILIATION="εξ ονόματος της Ομάδας PSE">
<SPEAKER ID="286" LANGUAGE="EN" NAME="Sophia in 't Veld," AFFILIATION="εξ ονόματος της Ομάδας ALDE">
<SPEAKER ID="287" LANGUAGE="DE" NAME="Cem Özdemir," AFFILIATION="εξ ονόματος της Ομάδας Verts/ALE">
<P>
Η έκθεση ζητάει περισσότερη συνεργασία μεταξύ των κρατών μελών και στο θέμα της παράνομης μετανάστευσης και την ανταλλαγή προτύπων βέλτιστης πρακτικής για τον τομέα της πολιτικής της ενσωμάτωσης. Στον τομέα της μαζικής νομιμοποίησης, η έκθεση υποστηρίζει ότι πρέπει να έχει έκτακτο και εφ’ άπαξ χαρακτήρα. Ωστόσο, υπάρχουν χώρες στην Ευρωπαϊκή Ένωση όπου δεν υπήρξαν ποτέ τέτοιου είδους εφ’ άπαξ νομιμοποιήσεις, όπως η πατρίδα μου, η Ομοσπονδιακή Δημοκρατία της Γερμανίας. Όπως βλέπετε, πρέπει να γίνουν ακόμα πολλά στην Ευρώπη. Η έκθεση καλεί τα κράτη μέλη να ειδοποιούν εγκαίρως τους γείτονές τους και άλλα κράτη μέλη και καταθέσαμε μια τροπολογία για την παράγραφο 29 προκειμένου να αναφερθούμε σαφώς στην ανάγκη ενημέρωσης και κοινοποίησης για τα περιοριστικά μέτρα για τη μετανάστευση στην Ευρωπαϊκή Ένωση, δηλαδή όχι μόνο για μέτρα όπως οι μαζικές νομιμοποιήσεις, αλλά και το αντίθετο – όταν λαμβάνονται περιοριστικά μέτρα, η πληροφορία αυτή θα πρέπει να ανακοινώνεται μέσα στην Ευρώπη.
<P>
Τέλος, στην έκθεση εκφράζεται ανησυχία για την τάση των κρατών μελών να ιδρύουν κέντρα πρώτης υποδοχής σε κράτη εκτός ΕΕ. Το παράδειγμα της Λιβύης, όπου δεν υπήρχαν ούτε καν οι ελάχιστες προδιαγραφές για τους πρόσφυγες, έχει ήδη αναφερθεί πολλές φορές στον Τύπο. Τέλος, ως προς τη νόμιμη μετανάστευση, η έκθεση υπογραμμίζει ότι, παρ’ όλο που αυτό παραμένει θέμα των εθνικών κρατών, τα τελευταία είναι όλο και λιγότερο σε θέση να λύσουν το πλήθος των προβλημάτων χωρίς εξωτερική βοήθεια. Τα προβλήματα δεν αφορούν μόνο τη διαχείριση της μετανάστευσης, αλλά και το δικαίωμα των μεταναστών σε ενσωμάτωση, και έτσι καταθέσαμε επίσης μια τροπολογία για την παράγραφο 51 όπου μεταξύ άλλων ζητάμε τοπικά εκλογικά δικαιώματα και συμμετοχή.
<SPEAKER ID="288" LANGUAGE="IT" NAME="Giusto Catania," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, κυρίες και κύριοι, θέλω να ευχαριστήσω τον συνάδελφο Gaubert γιατί εργάσθηκε στο πλαίσιο της επιτροπής για την εκπόνηση της παρούσας έκθεσης, η οποία, κατά την άποψή μου, περιέχει τρία σημαντικά στοιχεία για την αντιμετώπιση των σχετικών προβλημάτων.
<P>
Πιστεύω ότι η έκθεση Gaubert πρέπει να συμβάλει στην εκπόνηση της Πράσινης Βίβλου. Θεωρώ επίσης ότι πρέπει να προσπαθήσουμε να γίνουν δεκτές οι προτάσεις που κατέθεσε η Ομάδα μας, ειδικά όσον αφορά την άδεια παραμονής για αναζήτηση εργασίας, την άρνηση της προτεραιότητας των κοινοτικών –καθώς δεν πρέπει να υπάρχουν διακρίσεις στην αναζήτηση εργασίας μεταξύ πολιτών της Ευρωπαϊκής Ένωσης και πολιτών τρίτων χωρών– και, τέλος, το δικαίωμα ενεργού συμμετοχής στην πολιτική ζωή και στις εκλογές.
<SPEAKER ID="289" LANGUAGE="EN" NAME="Gerard Batten," AFFILIATION="εξ ονόματος της Ομάδας IND/DEM">
<P>
Στις πρόσφατες γενικές εκλογές στη Βρετανία, όλα τα μεγάλα κόμματα που τάσσονται υπέρ της ΕΕ έδωσαν ανεκπλήρωτες υποσχέσεις για τον περιορισμό της μετανάστευσης. Οι δεσμεύσεις τους ήταν ασύμβατες με τη συμμετοχή στην ΕΕ. Η ίδια η Επιτροπή το ανέφερε αυτό σε σχέση με τις προτάσεις του Συντηρητικού Κόμματος για το άσυλο. Όμως, η εσωτερική μετανάστευση της ΕΕ είναι αυτή που πραγματικά αποδεικνύει τη ματαιότητα των υποσχέσεών τους. Περισσότερα από 130 000 άτομα από ανατολικοευρωπαϊκές χώρες εισήλθαν στο Ηνωμένο Βασίλειο από τον Μάιο μέχρι τον Δεκέμβριο του 2004: αριθμός δεκαπλάσιος από τις μέγιστες επίσημες προβλέψεις. Δεν τρέφουμε καμία κακία προς τους πολίτες των νέων κρατών μελών. Όμως, πηγαίνετε στο Λονδίνο και δείτε τα ετοιμόρροπα συστήματα στέγασης, μεταφορών και υγείας: η πόλη δεν μπορεί να αντιμετωπίσει μια τόσο μεγάλη και ξαφνική αύξηση του πληθυσμού.
<P>
Τώρα, η Ισπανία σκοπεύει να χορηγήσει καθεστώς νομιμότητας σε 700 000 λαθρομετανάστες. Αυτοί οι άνθρωποι θα είναι στη συνέχεια ελεύθεροι να μεταβούν στη Βρετανία αν το επιθυμούν. Η εγωιστική και ανεύθυνη κίνηση της Ισπανίας αποδεικνύει ότι η Βρετανία δεν μπορεί να έχει ανεξάρτητη πολιτική μετανάστευσης μέσα στην Ευρωπαϊκή Ένωση. 
<SPEAKER ID="290" LANGUAGE="PL" NAME="Jan Tadeusz Masiel (NI )." AFFILIATION="">
<P>
   – Κύριε Πρόεδρε, η μετανάστευση, η ενσωμάτωση και το άσυλο εξακολουθούν να αποτελούν θέματα ταμπού, ειδικά στα παλαιά κράτη μέλη της ΕΕ. Όλοι προσπαθούν να αποφύγουν αυτά τα θέματα και αυτός είναι χωρίς αμφιβολία ο λόγος για τον οποίο δεν υπάρχει πραγματική παρακολούθηση του προγράμματος του Τάμπερε του 1999. Ένας από τους λόγους που κρύβεται πίσω από την αρνητική ψήφο στο συνταγματικό δημοψήφισμα στις Κάτω Χώρες ήταν η παράλειψη των αρχών να λάβουν σοβαρά υπόψη το θέμα της μετανάστευσης. Συνεπώς, χαιρετίζω αυτή τη συζήτηση ως ευκαιρία ειλικρινούς ανταλλαγής απόψεων, αν και διαφωνώ με πολλά σημεία της έκθεσης και φοβάμαι ότι αυτή η συζήτηση θα είναι κάθε άλλο παρά ειλικρινής.
<P>
Οι πολιτικοί είναι πολύ δειλοί για να αντιμετωπίσουν σωστά τα θέματα της μετανάστευσης και της ολοκλήρωσης. Με ενοχλεί όταν ακούω να λένε ότι η ΕΕ είναι υπέρ της νόμιμης μετανάστευσης αλλά κατά της παράνομης μετανάστευσης. Αυτό είναι εντελώς υποκριτικό. Στην πραγματικότητα δεν υπάρχει νόμιμη μετανάστευση, διότι στην πράξη οι πολίτες μόνο παράνομα μπορούν να μεταναστεύσουν. Από τους 50 000 Πολωνούς που εργάζονται στις Βρυξέλλες, μόλις 5 000 ζουν και εργάζονται εδώ νόμιμα. Τα στοιχεία είναι ακόμα πιο εντυπωσιακά στην περίπτωση πολιτών που δεν ανήκουν στην ΕΕ.
<SPEAKER ID="291" LANGUAGE="ES" NAME="Agustín Díaz de Mera García Consuegra (PPE-DE )." AFFILIATION="">
<P>
   – Κύριε Πρόεδρε, κύριε Επίτροπε, κυρίες και κύριοι, θέλω καταρχάς να συγχαρώ τον κ. Gaubert για το εξαίρετο έργο του στην εκπόνηση μιας πολύ περίπλοκης και ταυτόχρονα πολύ απαραίτητης έκθεσης.
<SPEAKER ID="292" LANGUAGE="HU" NAME="Magda Kósáné Kovács (PSE )." AFFILIATION="">
<P>
   –Δεν πιστεύω ότι είμαι δειλή, αλλά ήταν τιμή μου και ευχαρίστησή μου να συμμετάσχω στην κατάρτιση της έκθεσης και χαίρομαι που κέρδισε τη στήριξη τόσο της Επιτροπής όσο και των περισσοτέρων ομιλητών. Το θέμα της μετανάστευσης και της ενσωμάτωσης των μεταναστών αποτελεί εδώ και καιρό αντικείμενο αποφάσεων στα ευρωπαϊκά θεσμικά όργανα Το Τάμπερε και η Χάγη έδωσαν εξέχουσα θέση σε αυτό το σύνολο θεμάτων και στη συμμόρφωση με τη Σύμβαση της Γενεύης, ενώ στα τέλη του 2003 το Κοινοβούλιο ενέκρινε ένα μνημειώδες ψήφισμα στην έκθεση του Claude Moraes. Το παρόν σχέδιο –χάρη στην ευαισθησία που επέδειξε ο εισηγητής σχετικά με αυτό το θέμα– αντιμετωπίζει την παράνομη μετανάστευση κυρίως ως θέμα της πολιτικής ασφαλείας και αναλύει τη διττή φύση των καθοριστικών παραγόντων της νόμιμης μετανάστευσης. Οι άνθρωποι που έρχονται από τρίτες χώρες πρέπει να μπορούν να ζήσουν μια αξιοπρεπή ζωή. Αυτό δεν αποτελεί απλώς υποχρέωση σεβασμού των ανθρωπίνων δικαιωμάτων από τα κράτη μέλη της ΕΕ· αποκτά επίσης όλο και περισσότερο αμιγώς οικονομική έννοια.
<P>
Ακόμα και τα γεγονότα, ωστόσο, είναι αδύναμα μπροστά στα συναισθήματα. Στοιχεία από το γερμανικό ερευνητικό ινστιτούτο DIW παρουσιάζουν μια δυναμική αύξηση στην ανάπτυξη των οικονομιών που δεν επέβαλαν περιορισμούς στις ενισχύσεις παροχής εργασίας από τα νέα κράτη μέλη. Είναι, συνεπώς, οικονομικά λογικό οι εργαζόμενοι από τα νέα κράτη μέλη να μην κρατούνται πλέον σε καραντίνα για έξι έτη και να μην τοποθετούνται σε μια ενδιάμεση δεύτερη θέση ανάμεσα σε εργαζομένους από τα παλαιά κράτη μέλη και από τρίτες χώρες. Είναι προς τιμήν του εισηγητή ότι η έκθεση αποφεύγει τον πειρασμό των εύκολων λύσεων, όπως η εισαγωγή ενός συστήματος ποσοστώσεων ή μιας τομεακής βάσης για την αποδοχή μεταναστών. Προτείνει μέσα για την αποτροπή της ανθρώπινης και οικονομικής σύγκρουσης, βελτιώνοντας το έργο των εξωτερικών υποθέσεων και παρέχοντας αποτελεσματική πληροφόρηση. Καλεί τα κράτη μέλη να χρησιμοποιήσουν τα κατάλληλα θεσμικά μέσα για να μειώσουν την ευαισθησία των ατόμων που ζουν από την άτυπη απασχόληση. Για όλους αυτούς τους λόγους, ως κάποια που μετείχε στις εργασίες της έκθεσης, συνιστώ ολόψυχα την έκθεση προς έγκριση από εσάς. 
<SPEAKER ID="293" LANGUAGE="FR" NAME="Jacky Henin (GUE/NGL )." AFFILIATION="">
<P>
Η μηδενική μετανάστευση και η οχυρωμένη Ευρώπη είναι επικίνδυνες και καταδικαστέες ουτοπίες. Αυτό δεν σημαίνει πάντως ότι αρκεί να μην κάνουμε τίποτε. Η υποδοχή των μεταναστών πρέπει να οργανωθεί και να προετοιμαστεί. Στο θέμα αυτό, η ΕΕ πρέπει να διαδραματίσει ενεργό ρόλο, ακόμη και μέσω της χρηματοδότησης. Συμφωνώ με την αντίθεση που εκφράζει η έκθεση στη δημιουργία κέντρων κράτησης και στη διαλογή μεταναστών εντός της Ένωσης ή εκτός των συνόρων της. Το έχω δει αυτό, δυστυχώς, με το διάσημο στρατόπεδο στο Sangatte. Τα κέντρα αυτά δεν λύνουν κανένα πρόβλημα· το αντίθετο μάλιστα. Τροφοδοτούν κάθε είδους εντάσεις.
<SPEAKER ID="294" LANGUAGE="" NAME="Μαρία Παναγιωτοπούλου-Κασσιώτου (PPE-DE )." AFFILIATION="">
<P>
Τον 6ο π.Χ. αιώνα, ο αρχαίος Έλληνας ποιητής Αρχίλοχος, περιέγραψε ως μια από τις πιο δυσάρεστες καταστάσεις στην οποία μπορεί να βρεθεί ο άνθρωπος, την εγκατάλειψη της πατρίδας του και την περιπλάνησή του σε ξένη γη. Τότε, το αγαθό που κινδυνεύει περισσότερο, τονίζει ο ποιητής, δεν είναι η ευημερία, η υγεία, αλλά είναι η αξιοπρέπεια για τον ίδιο και τα μέλη της οικογένειάς του.
<P>
Συγχαίρω, λοιπόν, τον εισηγητή κ. Gaubert, αλλά και τον Επίτροπο, τον κ. Frattini, για τον ανθρώπινο τόνο που έδωσαν, τόσο στην εισήγηση όσο και στην παρέμβαση του κ. Επιτρόπου και θεωρώ ότι είναι θετικό για την Ευρώπη να χαραχτούν πολιτικές που θα βοηθήσουν στην αξιοπρέπεια και στη στήριξη της ακεραιότητας των μεταναστών. 
<SPEAKER ID="295" LANGUAGE="" NAME="Ιωάννης Βαρβιτσιώτης (PPE-DE )." AFFILIATION="">
<P>
Με το θέμα αυτό, η Ευρωπαϊκή Επιτροπή, έχει ασχοληθεί από το 1986 –με τη Νέα Ενιαία Ευρωπαϊκή Πράξη– και έχει εκδώσει μεγάλο αριθμό οδηγιών και αποφάσεων. Θα επαναλάβω, λοιπόν κύριε Επίτροπε, αυτό που είπα και το πρωί. Είναι επιτακτική ανάγκη όλος αυτός ο όγκος των αποφάσεων και των οδηγιών να κωδικοποιηθεί. Χωρίς την κωδικοποίηση πλέουμε σε ένα πέλαγος εγγράφων και αποφάσεων.
<P>
Θα ήταν παράληψή μου αν δεν εξέφραζα τα θερμά μου συγχαρητήρια στον συνάδελφο Gaubert για την έκθεσή του. Η έκθεση αυτή προχωρεί μερικά βήματα προς τα εμπρός. Πρώτα απ’ όλα, καλεί την Ευρωπαϊκή Επιτροπή να ενδυναμώσει την κοινοτική αλληλεγγύη και να ενισχύσει τις κοινές πολιτικές σε επίπεδο ενημέρωσης και συντονισμού του συνόλου των δομών, που εμπλέκονται στη διαχείριση των μεταναστευτικών ροών. Περισσότερο όμως σημαντική είναι η επισήμανση της εκθέσεως, για ανάγκη συνεργασίας με τις περιοχές καταγωγής, καθώς, μέσα από ένα σωστό σύστημα ενημέρωσης, θα προσδιορίζονται οι δυνατότητες απασχόλησης του υποψηφίου μετανάστη. Αλλά βέβαια, η συνεργασία αυτή δεν πρέπει να φθάνει εις όσα είχε αναφέρει, κατά την εξέτασή του, ο παρ’ ολίγον Επίτροπος Buttiglione, διότι, αλίμονο αν δημιουργήσουμε κέντρα –στρατόπεδα θα έλεγα– συγκεντρώσεως στις χώρες απ’ όπου φεύγουν οι μετανάστες. Θα είναι ένα έγκλημα, το οποίο δεν μπορεί να δεχθεί η κοινωνία μας. 
<SPEAKER ID="296" LANGUAGE="EN" NAME="Simon Busuttil (PPE-DE )." AFFILIATION="">
<P>
Το δεύτερο σοβαρό πρόβλημα είναι το βαρύ τίμημα που πληρώνουν οι χώρες που πλήττονται, ειδικά η Μάλτα και η Ιταλία. Στην περίπτωση της Μάλτας, η κατάσταση είναι ακόμα πιο επισφαλής λόγω των μικρών αριθμών. Την περασμένη εβδομάδα, 56 μετανάστες αποβιβάστηκαν στη Μάλτα, αλλά 56 μετανάστες στη Μάλτα αντιστοιχούν αναλογικά σε 5 600 μετανάστες στη Ιταλία. Αυτή είναι η κλίμακα του προβλήματος που αντιμετωπίζει η Μάλτα.
<P>
Είμαι ιδιαίτερα ευγνώμων στον Επίτροπο Frattini για τις πολύ ειλικρινείς του προσπάθειες και, εξ ονόματος του λαού της Μάλτας, τον καλώ να δράσει αποφασιστικά και άμεσα. Βασιζόμαστε σε εσάς, κύριε Επίτροπε, για να αντιμετωπίσετε τις πολύ σοβαρές ανησυχίες μας. 
<SPEAKER ID="297" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<SPEAKER ID="298" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη στις 12.00. 
<SPEAKER ID="299" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A6-0167/2005) εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου που αφορά τους ελέγχους ρευστών διαθεσίμων που εισέρχονται ή εξέρχονται από την Κοινότητα (14843/1/2004 C6-0038/2005 2002/0132(COD)) (Εισηγητής: ο κ. Peillon). 
<SPEAKER ID="300" LANGUAGE="EN" NAME="László Kovács," AFFILIATION="Μέλος της Επιτροπής">
<P>
   . – Καταρχάς, θέλω να εκφράσω τις ευχαριστίες μου στον εισηγητή, κ. Peillon, για τη σαφή ανάλυση της κοινής θέσης του Συμβουλίου και των συμπερασμάτων που συνάγει από αυτή. Με ικανοποιεί ιδιαίτερα το γεγονός ότι η έκθεσή του συμμερίζεται την άποψη της Επιτροπής ότι η Ένωση απαιτεί μια κοινή, αποτελεσματική και ισορροπημένη προσέγγιση στην εποπτεία της διασυνοριακής κυκλοφορίας ρευστών διαθεσίμων μεγάλης κλίμακας.
<P>
Συμμερίζομαι επίσης την άποψη του κ. Peillon ότι τώρα υποβάλλεται μια πρόταση που είναι πιο σαφής και πρακτική από την προηγούμενη. Εκτιμώ ότι η έγκριση αυτής της πρότασης θα προσφέρει στην Κοινότητα ένα σταθερό μέτρο που θα δώσει τη δυνατότητα στα τελωνεία να ελέγχουν σημαντικές ποσότητες ρευστών διαθεσίμων που εισέρχονται ή εξέρχονται από την Κοινότητα.
<P>
Η πρόταση ορίζει έναν μηχανισμό ελέγχου και κανόνες αναφοράς, οι οποίοι απαιτούν από όσους εισέρχονται ή εξέρχονται από την Κοινότητα με τουλάχιστον 10 000 ευρώ σε ρευστά διαθέσιμα να δηλώνουν τα ποσά που μεταφέρουν στο τελωνείο. Η μη δήλωση ή η παροχή εσφαλμένων πληροφοριών απαιτεί τον έλεγχο από τα κράτη μέλη της καλής πίστης της κίνησης και τη λήψη περαιτέρω μέτρων αν χρειαστεί.
<SPEAKER ID="301" LANGUAGE="FR" NAME="Vincent Peillon (PSE )," AFFILIATION="εισηγητής">
<SPEAKER ID="302" LANGUAGE="" NAME="Gerard Batten," AFFILIATION="εξ ονόματος της Ομάδας IND/DEM">
<SPEAKER ID="303" LANGUAGE="EN" NAME="László Kovács," AFFILIATION="Μέλος της Επιτροπής">
<P>
     Κύριε Πρόεδρε, πριν ξεκινήσω τις τελικές παρατηρήσεις μου θα ήθελα να απαντήσω στο σχόλιο του κ. Batten. Θα ήθελα να επιστήσω την προσοχή του στο γεγονός ότι, όσον αφορά την Επιτροπή και το Συμβούλιο, είμαστε απολύτως βέβαιοι ότι το Ευρωπαϊκό Κοινοβούλιο δεν έχει καμία άλλη πρόθεση πέρα από αυτή του ελέγχου της ροής ρευστών διαθεσίμων για την καταπολέμηση της τρομοκρατίας και του οργανωμένου εγκλήματος.
<P>
Δεδομένης της αποδοχής αυτών των τροπολογιών από το Συμβούλιο, θεωρώ ότι η έκθεση του κ. Peillon μας παρέχει μια πραγματική ευκαιρία να οδηγήσουμε τη μακροχρόνια εξέταση αυτής της πρότασης σε επιτυχή κατάληξη. Ελπίζω να επιβεβαιώσετε τη στήριξή σας κατά την ψηφοφορία επί αυτής της έκθεσης. 
<SPEAKER ID="304" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη στις 12.00.
<SPEAKER ID="305" LANGUAGE="SL" NAME="Mihael Brejc (PPE-DE )." AFFILIATION="">
<P>
Θα ήθελα με αυτή την ευκαιρία να ευχαριστήσω τον εισηγητή, κ. Peillon, για το επίπεδο της ετοιμότητας και της συνεργασίας του και για την αναζήτηση της καλύτερης οδού. Πιστεύω ότι αυτή η έκθεση αποτελεί έναν καλό συμβιβασμό και την στηρίζω πλήρως. 
<SPEAKER ID="306" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0138/2005) του κ. Rosati, εξ ονόματος της Επιτροπής Οικονομικών και Νομισματικών Θεμάτων, σχετικά με την πρόταση οδηγίας του Συμβουλίου που τροποποιεί την οδηγία 92/12/ΕΟΚ σχετικά με το γενικό καθεστώς, την κατοχή, την κυκλοφορία και τους ελέγχους των προϊόντων που υπόκεινται σε ειδικούς φόρους κατανάλωσης. 
<SPEAKER ID="307" LANGUAGE="PL" NAME="Dariusz Rosati (PSE )," AFFILIATION="εισηγητής">
<P>
   . – Κύριε Πρόεδρε, σήμερα συζητάμε την πρόταση για μια οδηγία του Συμβουλίου που τροποποιεί τα άρθρα 7, 8, 9 και 10 της οδηγίας 92/12/ΕΟΚ. Υπενθυμίζω στο Κοινοβούλιο ότι αυτή η οδηγία καθορίζει τους γενικούς κανόνες για την κυκλοφορία και την κατοχή των προϊόντων που υπόκεινται σε ειδικούς φόρους κατανάλωσης. Σε αυτά περιλαμβάνονται κυρίως τα αλκοολούχα προϊόντα και τα προϊόντα καπνού, αλλά και τα υγρά καύσιμα. Επισημαίνω επίσης ότι το άρθρο 27 της οδηγίας του 1992 επέβαλε στην Επιτροπή το καθήκον υποβολής έκθεσης στο Συμβούλιο σχετικά με τις επιπτώσεις και με την εφαρμογή των άρθρων 7, 8, 9 και 10 για την περίοδο έως το 1997. Για διάφορους λόγους που περιγράφονται από την Επιτροπή, η έκθεση σχετικά με την εφαρμογή αυτών των άρθρων συζητείται μόλις σήμερα, με καθυστέρηση αρκετών ετών.
<P>
Υπενθυμίζω στο Κοινοβούλιο ότι το άρθρο 7 αφορά την κυκλοφορία προϊόντων που υπόκεινται σε ειδικούς φόρους κατανάλωσης από επιχειρήσεις για εμπορικούς σκοπούς, το άρθρο 8 αναφέρεται στην κυκλοφορία προϊόντων που υπόκεινται σε ειδικούς φόρους κατανάλωσης από ιδιώτες για προσωπική χρήση και το άρθρο 9 καθορίζει το όριο στο οποίο οι ειδικοί φόροι κατανάλωσης γίνονται πληρωτέοι, ενώ προσφέρει και ενδεικτικά επίπεδα που βοηθούν να αποδεικνύεται αν τα προϊόντα που μεταφέρονται και που υπόκεινται σε ειδικούς φόρους κατανάλωσης προορίζονται για εμπορικούς σκοπούς ή για προσωπική χρήση. Τέλος, το άρθρο 10 προσφέρει λεπτομέρειες των ρυθμίσεων σχετικά με τη χρέωση ειδικών φόρων κατανάλωσης και τη χώρα στην οποία αυτοί χρεώνονται, ενώ περιγράφει και τα καθήκοντα των φορολογικών εκπροσώπων και τις συνθήκες των πωλήσεων εξ αποστάσεως.
<P>
Ο βασικός στόχος των τροπολογιών που προτείνει η Επιτροπή για το άρθρο 7 είναι, συνεπώς, να διασαφηνιστεί ο ορισμός της κυκλοφορίας για εμπορικούς σκοπούς. Σύμφωνα με τον ορισμό που παρέχεται, κυκλοφορία για εμπορικούς σκοπούς θεωρείται οποιαδήποτε κυκλοφορία εκτός από αυτή για προσωπική χρήση. Οι άλλες τροπολογίες για το άρθρο 7 συμβάλλουν στην απλοποίηση της γλώσσας και στην ενσωμάτωση ορθότερης ορολογίας. Τέλος, η Επιτροπή πρότεινε επίσης το άρθρο 7 να περιλαμβάνει μια σαφή ένδειξη του οφειλέτη των ειδικών φόρων κατανάλωσης.
<P>
Μια από τις τροπολογίες της Επιτροπής για το άρθρο 8 είναι καίριας σημασίας. Αναφέρομαι στην πρότασή της για άρση της ανάγκης να μεταφέρουν οι ίδιοι οι ιδιώτες τα προϊόντα προκειμένου να τα προμηθευτούν. Αντ’ αυτού, θα καταστεί δυνατό για τους ιδιώτες να δίνουν παραγγελίες εξ αποστάσεως για προϊόντα υποκείμενα σε ειδικούς φόρους κατανάλωσης και να τα παραλαμβάνουν στον τόπο διαμονής τους. Αυτό ισχύει και για τα δώρα. Αυτό ισοδυναμεί με την εισαγωγή μιας νέας αρχής, σύμφωνα με την οποία η κυκλοφορία προϊόντων για προσωπική χρήση επιτρέπεται όχι μόνο όταν τα προϊόντα μεταφέρονται από τον εν λόγω ιδιώτη, αλλά και όταν μεταφέρονται από κάποιον άλλο εξ ονόματός του και με έξοδά του.
<P>
Η Επιτροπή προτείνει επίσης μια σημαντική τροπολογία του άρθρου 9, δηλαδή την κατάργηση των ποσοτικών ορίων, τα οποία δεν χρησιμοποιούνται όπως θα έπρεπε. Τέλος, η Επιτροπή προτείνει ξανά να τροποποιηθεί το άρθρο 10 με τέτοιο τρόπο ώστε να απλουστευθεί η διαδικασία.
<SPEAKER ID="308" LANGUAGE="EN" NAME="László Kovács," AFFILIATION="Μέλος της Επιτροπής">
<P>
    Κύριε Πρόεδρε, θέλω να συγχαρώ τον εισηγητή, κ. Rosati, για την πολύ σαφή και ακριβή ανάλυση της πρότασης της Επιτροπής. Με ιδιαίτερη ικανοποίηση διαπιστώνω ότι αυτή η έκθεση υποστηρίζει θερμά την πρόταση της Επιτροπής, στόχος της οποίας είναι να βελτιώσει τη λειτουργία της εσωτερικής αγοράς σε αυτόν τον τομέα, τόσο για τους πολίτες όσο και για το εμπόριο.
<SPEAKER ID="309" LANGUAGE="FR" NAME="Astrid Lulling," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κύριε Επίτροπε, η Ομάδα μου θα έπρεπε να εγκρίνει με μεγάλη πλειοψηφία την πρόταση του κ. Rosati. Δεν θα ισχυριστώ όμως ότι το κείμενο που ψηφίστηκε από την Επιτροπή Οικονομικής και Νομισματικής Πολιτικής δεν παρουσιάζει αρκετές δυσκολίες. Η έκφραση περί απόκλισης συμφερόντων δεν είναι πλέον ιδιαίτερα στέρεη καθώς παρουσιάζει ορισμένες ασυνέπειες, ή ακόμη και αντιφάσεις. Για μια ακόμη φορά, διαπιστώσαμε πόσο ευαίσθητα είναι ακόμη τα φορολογικά ζητήματα στην Ευρωπαϊκή Ένωση. Για τούτο, θα ήταν επιθυμητό να τα εξετάσουμε σεβόμενοι πλήρως τις αρχές τις οποίες διακηρύσσουμε διαρκώς.
<P>
Στόχος της πρότασης της Επιτροπής είναι η δημιουργία της εσωτερικής αγοράς, η προαγωγή της ελεύθερης κυκλοφορίας αγαθών που υπόκεινται σε φόρο κατανάλωσης και, τέλος, η ικανοποίηση της επιθυμίας των καταναλωτών να κάνουν τις αγορές τους όπου θέλουν. Υπό αυτές τις συνθήκες, μου προκαλούν έκπληξη οι προτάσεις ορισμένων συναδέλφων βουλευτών που τάσσονται κατά αυτής της λογικής, και που επιστρέφουν μάλιστα στην κατάσταση που υπήρχε πριν από το 1993.
<SPEAKER ID="310" LANGUAGE="" NAME="Κατερίνα Μπατζελή," AFFILIATION="εξ ονόματος της ομάδας PSE">
<P>
Κύριε Πρόεδρε, κύριε Επίτροπε, θα ήθελα να δώσω συγχαρητήρια στον εισηγητή κ. Rosati για την ολοκληρωμένη πρόταση που έχει κάνει στο θέμα αυτό και θεωρώ ότι το Σώμα θα ψηφίσει αύριο την πρότασή του. 
<SPEAKER ID="311" LANGUAGE="LT" NAME="Margarita Starkevičiūtė," AFFILIATION="εξ ονόματος της Ομάδας ALDE">
<P>
Συνεπώς, τα οικονομικά μέτρα που μπορούν να συμβάλουν στον περιορισμό των αρνητικών συνεπειών είναι πάντα διαθέσιμα. Επιπροσθέτως, οι επιστήμονες έχουν αποδείξει ότι η δημιουργία μιας κοινής αγοράς προσφέρει πολύ περισσότερα πλεονεκτήματα· δηλαδή, το κατά κεφαλή ΑΕγχΠ στην Ευρωπαϊκή Ένωση είναι υψηλότερο κατά 20% χάρη στην παρουσία της κοινής αγοράς. Έτσι, τα πλεονεκτήματα υπερακοντίζουν ορισμένα προβλήματα που θα προκύψουν κατά την εφαρμογή των διατάξεων αυτής της απόφασης. 
<SPEAKER ID="312" LANGUAGE="SV" NAME="Carl Schlyter," AFFILIATION="εξ ονόματος της Ομάδας Verts/ALE">
<P>
Μέσω του αθέμιτου φορολογικού ανταγωνισμού, η απεριόριστη κυκλοφορία επιβάλλει, καταρχήν, σε όλες τις χώρες την πολιτική που εφαρμόζεται από τα κράτη μέλη με τον χαμηλότερο φόρο. Αυτό θα είναι το αποτέλεσμα αν χρησιμοποιήσουμε τον όρο «προσωπική χρήση» χωρίς χρονικό περιορισμό. Καθώς πολλά αλκοολούχα ποτά μπορούν να αποθηκευτούν για μια ζωή, ο καθένας μπορεί να ισχυριστεί ότι ένα φορτηγό γεμάτο ποτά προορίζεται για προσωπική χρήση για τα επόμενα 40 χρόνια, γεγονός που θα επιτρέψει στους λαθρεμπόρους να κυκλοφορούν ελεύθεροι. Με την αρχή των 120 ημερών, λαμβάνονται υπόψη, για παράδειγμα, τα πάρτι γενεθλίων και οι διαφορές στα επίπεδα κατανάλωσης από χώρα σε χώρα, αλλά υπάρχει πάλι μια νομική αναφορά ως προς την ποσότητα που μπορεί να θεωρηθεί εύλογη για προσωπική χρήση.
<P>
Η καταψήφιση αυτής της τροπολογίας ισοδυναμεί πρακτικά με την απαγόρευση προς όλες τις χώρες της ΕΕ να λαμβάνουν μέτρα με σκοπό την καταπολέμηση της κατανάλωσης καπνού και αλκοόλ για λόγους υγείας. Αυτή αποκλείεται να είναι η πρόθεση του Κοινοβουλίου, διότι θα ερχόταν σε αντίφαση με το άρθρο 30 της Συνθήκης. 
<SPEAKER ID="313" LANGUAGE="EN" NAME="John Purvis (PPE-DE )." AFFILIATION="">
<P>
   – Κύριε Πρόεδρε, στο λεξικό της αγγλικής γλώσσας του 1755 ο Samuel Johnson έδινε τον ορισμό του ειδικού φόρου κατανάλωσης ως «μισητός φόρος» και αυτός ο φόρος με τον τρόπο που αστυνομεύεται έχει γίνει ένα μισητό αντικείμενο και για τους κατοίκους της εκλογικής μου περιφέρειας στη Σκωτία. Μου τηλεφωνούν με κλάματα για να περιγράψουν πώς τα αυτοκίνητά τους έγιναν «φύλλο και φτερό» και τα παιδιά τους τρομοκρατήθηκαν από τους τελωνειακούς υπαλλήλους. Εντάξει, τους λένε, μπορείτε να προσφύγετε στα δικαστήρια – μόνο που δεν έχουν την οικονομική δυνατότητα να προσφύγουν στο δικαστήριο κατά της απύθμενης τσέπης των τελωνείων και με το βάρος της απόδειξης να πέφτει στους ίδιους.
<SPEAKER ID="314" LANGUAGE="HU" NAME="Zsolt László Becsey (PPE-DE )." AFFILIATION="">
<P>
Η δεύτερη παρατήρησή μου σχετικά με την έκθεση είναι ότι είναι δύσκολο να εξισορροπηθεί ο ανταγωνισμός και η μείωση της έμμεσης φορολογίας με τον στόχο της αύξησης του ρόλου των έμμεσων τρόπων φορολόγησης έναντι της άμεσης φορολόγησης υπέρ της ενίσχυσης της ανταγωνιστικότητας. Κατά τη γνώμη μου, ένα από τα μαθήματα που πρέπει να διδαχθούμε από το αιφνιδιαστικό αποτέλεσμα των δημοψηφισμάτων της προηγούμενης εβδομάδας είναι ότι η διεύρυνση της ΕΕ δεν έχει μόνο μακροπρόθεσμες, όμορφες, ιδανικές συνέπειες· έχει και έμμεσες συνέπειες για την πραγματική οικονομία που μπορεί να είναι ακόμα και αρνητικές βραχυπρόθεσμα. Είναι άδικο οι άμεσοι γείτονές μας να υποστούν αυτές τις αρνητικές συνέπειες μόνοι, με το πρόσχημα της παντοδυναμίας της εσωτερικής αγοράς. Σε περιπτώσεις σημαντικών διαφορών στα εισοδήματα και τις τιμές, πρέπει να παρέχεται βεβαίως μια μεταβατική περίοδος, κατά τη διάρκεια της οποίας –ακόμα και μετά το 2009 όπως ορίζεται στις Συνθήκες Προσχώρησης σε περιπτώσεις αποδεδειγμένης ανάγκης– οι πιο ακμάζουσες γειτονικές χώρες θα μπορούν να προστατεύσουν την εσωτερική αγορά τους διατηρώντας την εφαρμογή διοικητικά καθορισμένων ορίων και συνεχίζοντας να εποπτεύουν αυτά τα όρια. 
<SPEAKER ID="315" LANGUAGE="EN" NAME="László Kovács," AFFILIATION="Μέλος της Επιτροπής">
<SPEAKER ID="316" LANGUAGE="DE" NAME="Othmar Karas (PPE-DE )." AFFILIATION="">
<SPEAKER ID="317" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη, στις 12.00. 
<SPEAKER ID="318" LANGUAGE="EN" NAME="Πρόεδρος." AFFILIATION="">
<P>
    Η ημερήσια διάταξη προβλέπει τη συζήτηση της έκθεσης (A6-0129/2005) του κ. John Bowis, εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων, σχετικά με την κινητικότητα των ασθενών και τις μελλοντικές εξελίξεις υγειονομικής περίθαλψης στην Ευρωπαϊκή Ένωση (2004/2148(INI)). 
<SPEAKER ID="319" LANGUAGE="EN" NAME="John Bowis (PPE-DE )," AFFILIATION="εισηγητής">
<P>
   .– Κύριε Πρόεδρε, ήταν απόλαυση να ακούμε τον «Επίτροπο» Karas! Είμαι βέβαιος ότι είναι μόνο θέμα χρόνου για να τον δούμε σε αυτόν τον ρόλο.
<P>
Υπάρχουν πολλοί τρόποι με τους οποίους μπορούν να βοηθηθούν τα άτομα που αντιμετωπίζουν καθυστερήσεις στη χώρα τους. Ένα μέρος της λύσης ήταν οι διμερείς συμβάσεις που είχαμε συνάψει με κυβερνήσεις και υπηρεσίες υγείας. Ένα άλλο μέρος ήταν το σύστημα Interreg που συνέδεε τα νοσοκομεία σε όλη την Ευρωπαϊκή Ένωση. Το είδα αυτό εδώ στο Στρασβούργο, το οποίο, ως πόλη, συνεργάζεται με τη Λίλλη και το Λουξεμβούργο.
<P>
Έχουμε το σύστημα E-111 και τη νέα ευρωπαϊκή κάρτα ασφάλισης υγείας πίσω μας. Εντούτοις, το σύστημα E-112 δεν αποτέλεσε μέρος της λύσης. Αυτό το έντυπο υποτίθεται ότι θα έδινε στα άτομα την ευκαιρία να μεταβούν για προγραμματισμένη θεραπευτική αγωγή στο εξωτερικό. Η προσέγγιση αυτή ήταν γραφειοκρατική και παρεμποδιστική και πρέπει να αλλάξει.
<P>
Υπάρχουν πολλά θέματα που πρέπει να εξετάσουμε: πληροφόρηση των ασθενών, μεταφορά πληροφοριών για ασθενείς μεταξύ χωρών, έλεγχοι των γιατρών, πειθαρχικές διαδικασίες, διαδικασίες καταγγελιών που θα πρέπει να συνοδεύουν όλα αυτά, τι συμβαίνει με όσους συνταξιοδοτούνται και φεύγουν στο εξωτερικό, κλπ. Τώρα, χρειαζόμαστε βεβαιότητα. Αν δεν κάνουμε τίποτα, τότε θα αποφασίσουν τα δικαστήρια. Η υπόθεση Watts θα είναι η επόμενη. Αλλά πιστεύω ότι τα Κοινοβούλια, και όχι οι δικηγόροι, πρέπει να αποφασίζουν για την πολιτική.
<P>
Θέλω, εν κατακλείδι, να μοιραστώ μαζί σας τα λόγια του Louis Pasteur που ανέφερα στην αιτιολογική μου έκθεση: (Η επιστήμη δεν γνωρίζει σύνορα, γιατί η γνώση ανήκει στην ανθρωπότητα, και είναι η φλόγα που φωτίζει τον κόσμο).
<SPEAKER ID="320" LANGUAGE="EN" NAME="Μάρκος Κυπριανού," AFFILIATION="Μέλος της Επιτροπής">
<P>
     Κύριε Πρόεδρε, ο κ. Bowis έχει δίκιο, δεδομένου ότι έχω ένα πρόβλημα με το στομάχι μου σήμερα. Έχει δίκιο: είμαι και ο ίδιος μετακινούμενος ασθενής. Με ενδιαφέρει ιδιαίτερα να παρακολουθήσω τη συζήτηση. Ήθελα να είμαι εδώ προσωπικά, διότι θεωρώ αυτό το θέμα πολύ σημαντικό, κάτι για το οποίο όλοι θα πρέπει να εργαστούμε τα προσεχή χρόνια. Ο εισηγητής ορθώς ανέφερε ότι οι πολίτες βρίσκονται μπροστά από εμάς ως προς αυτό.
<P>
Θα ακούσω πολύ προσεκτικά τη συζήτηση και τις παρατηρήσεις που θα γίνουν από τους αξιότιμους βουλευτές. Είμαι ιδιαίτερα ικανοποιημένος για το γεγονός ότι, με βάση την έκθεση, ακολουθούμε την ίδια λογική. Θα ήθελα να ευχαριστήσω τον εισηγητή, κ. Bowis, για το έργο του και για τις προσπάθειες που κατέβαλε για αυτή την έκθεση. Χαιρετίζω αυτή την έκθεση και την υποστήριξη που παρέχει στην Επιτροπή για το έργο που προσπαθούμε να κάνουμε σε αυτό το θέμα. Υπάρχουν ορισμένα θέματα τα οποία πρέπει να προωθήσουμε. Κρίνοντας από τα όσα συμπεριλάβαμε στην πρότασή μας για το νέο πρόγραμμα υγείας, οι όροι αναφοράς και το έργο που έγινε από την ομάδα υψηλού επιπέδου σχετικά με την υγεία υποδεικνύουν ότι όλα είναι ευθυγραμμισμένα με την πρόταση της έκθεσης.
<SPEAKER ID="321" LANGUAGE="EN" NAME="Avril Doyle," AFFILIATION="εξ ονόματος της Ομάδας PPE-DE">
<P>
Ευχαριστώ τον κ. Bowis για την εξαιρετική του έκθεση. Δεν περιμέναμε τίποτα λιγότερο από εκείνον. Αυτό είναι ένα πρώτο βήμα σε αυτή την προσπάθεια και αποτελεί απάντηση στην εντυπωσιακή ανακοίνωση από την ομάδα προβληματισμού υψηλού επιπέδου, η οποία εκπονήθηκε σε απάντηση των αποφάσεων του ΔΕΚ. Εντούτοις, συμφωνώ με την άποψη του εισηγητή μας ότι η ανακοίνωση στερείται της αίσθησης του επείγοντος ως προς τις προτεραιότητες πολιτικής και δαπανών. Κινδυνεύουμε επίσης να καθοδηγηθούμε από τα δικαστήρια και όχι από τον νόμο σε αυτόν τον τόσο σημαντικό τομέα.
<P>
Είμαι υπέρ του ελάχιστου απαραίτητου νομικού πλαισίου τόσο για τους παρόχους όσο και για τους αγοραστές διασυνοριακής υγειονομικής περίθαλψης, αλλά δεν πρέπει να υποτιμούμε την πολυπλοκότητα του έργου. Όπως γνωρίζουμε, η πολιτική υγείας και οι προϋπολογισμοί για την υγεία ανήκουν στην αρμοδιότητα των μεμονωμένων κρατών μελών: πρόκειται αυστηρά για επικουρικότητα. Συνεπώς, οι οικονομικές επιπτώσεις αυτών των νέων δικαιωμάτων των ασθενών απαιτούν διάρθρωση, ειδικά στο επίπεδο της ιατρικής ασφαλιστικής κάλυψης, η οποία διαφέρει σε μεγάλο βαθμό στα 25 κράτη μέλη από τα συστήματα ελέγχου της ζήτησης μέχρι τα συστήματα ελέγχου παροχών.
<P>
Το 2002, η Ιρλανδία υποχρεώθηκε να συστήσει το εθνικό ταμείο «National Treatment Purchase Fund» προκειμένου να μειωθεί η αυξανόμενη λίστα αναμονής. Το 2002 μόνον, περίπου 2 000 ιρλανδοί ασθενείς εστάλησαν στο Ηνωμένο Βασίλειο για θεραπεία. Είμαστε ειδικοί στην εξαγωγή των ασθενών μας. Το ίδιο έτος, άλλοι 650 επέλεξαν να μεταβούν στα κράτη μέλη του εντύπου Ε112 – παρά τη δυσκολία αυτών των εντύπων. Αλλά μόνο ένας ασθενής επέλεξε να ταξιδέψει στην Ιρλανδία για προαιρετική θεραπεία. Συγκριτικά, 137 000 ασθενείς επέλεξαν να ταξιδέψουν στην Ισπανία.
<SPEAKER ID="322" LANGUAGE="DE" NAME="Karin Jöns," AFFILIATION="εξ ονόματος της Ομάδας PSE">
<P>
   . – Κύριε Πρόεδρε, κυρίες και κύριοι, θέλω και εγώ, φυσικά, να συγχαρώ τον κ. Bowis για την εξαίρετη έκθεσή του που θα μας δώσει τη δυνατότητα να αντιμετωπίσουμε ακόμα μια φορά τη διαδεδομένη προκατάληψη ότι η Ευρώπη δεν νοιάζεται για τους φόβους και τις ανάγκες των πολιτών της.
<P>
Αναμφίβολα, οι πολίτες φοβούνται την ανεργία, φοβούνται όμως και ότι δεν θα έχουν πάντα την καλύτερη αντιμετώπιση όταν αρρωστήσουν και βρεθούν μακριά από το σπίτι τους. Ο καθένας μπορεί να πάθει ένα ατύχημα οπουδήποτε στην Ευρώπη, να αρρωστήσει και να χρειαστεί ιατρική βοήθεια και θεραπεία, οπότε δεν μπορούμε να δεχτούμε ότι μόνο στα δύο τρίτα των κρατών μελών υπάρχει νόμος για την προστασία των ασθενών. Στην πατρίδα μου, για παράδειγμα, το 90% των δικαιωμάτων των ασθενών βασίζονται ακόμα σε μια πολύ διάσπαρτη νομολογία που δεν έχει συνοψιστεί σε ένα κατανοητό και δεσμευτικό έγγραφο. Είναι πια καιρός να ευθυγραμμιστούν στην ΕΕ τα υφιστάμενα δικαιώματα και οι ελάχιστες προδιαγραφές για τους ασθενείς. Ο καθένας, είτε τυχαίνει να αρρωστήσει στην Ισπανία, είτε στη Λετονία ή την Πολωνία, πρέπει να έχει τα ίδια δικαιώματα που θα είχε στη Γαλλία, τη Φινλανδία ή την Τσεχική Δημοκρατία, όπως για παράδειγμα το δικαίωμα σε ιατρικές συμβουλές που θα μπορεί να καταλάβει, σε τεκμηρίωση της αγωγής και το δικαίωμα να δει τον φάκελο ασθενείας.
<P>
Όμως χρειαζόμαστε επίσης μεγαλύτερη διαφάνεια ως προς την επιστροφή των δαπανών. Μολονότι το Ευρωπαϊκό Δικαστήριο διασαφήνισε ποιες από τις δαπάνες εξωτερικού επιστρέφονται, ο κανονισμός 1408/71 δεν εφαρμόζεται ακόμα ομοιόμορφα. Χρειάζεται εναρμόνιση της υφισταμένης νομοθεσίας για την επιστροφή εξόδων και είναι επειγόντως απαραίτητο να έχουμε ένα ενιαίο νομικό πλαίσιο για την κινητικότητα των ασθενών. Η διαδικτυακή πύλη για την υγεία που εξήγγειλε η Επιτροπή πρέπει επίσης να υλοποιηθεί όσο πιο σύντομα γίνεται και να διαθέτει όλες τις σημαντικές πληροφορίες που χρειάζονται τόσο οι ασθενείς και οι οικογένειές τους, όσο και οι επαγγελματίες – για παράδειγμα, στοιχεία για τους τομείς εξειδίκευσης νοσοκομείων και γιατρών, αλλά και δεδομένα που επιτρέπουν την αξιολόγηση των ιατρικών υπηρεσιών, καθώς και δεδομένα που αφορούν την ασφάλεια των ασθενών. Θα μπορούσαμε να πούμε ότι χρειαζόμαστε ένα πανευρωπαϊκό σαν αυτό που υπάρχει σποραδικά σε εθνικό επίπεδο. Για να λάβουν οι πολίτες σωστές αποφάσεις σχετικά με το πού και πώς θέλουν να νοσηλευτούν, πρέπει να είναι καλά ενημερωμένοι, και ένας στους τέσσερις Ευρωπαίους χρησιμοποιεί ήδη το Διαδίκτυο ως πηγή πληροφοριών για θέματα υγείας.
<P>
Επιτρέψτε μου τελειώνοντας να υπογραμμίσω ότι δεν πρέπει να περιορίσουμε τα κέντρα αναφοράς στη θεραπεία σπανίων παθήσεων. Τα χρειαζόμαστε και για όλες τις άλλες ασθένειες που απαιτούν έναν ειδικό συνδυασμό πόρων και εξειδικευμένων γνώσεων, όπως π.χ. ο καρκίνος, η επιληψία ή η σκλήρυνση κατά πλάκας. Σε μια Ευρώπη με κινητικότητα των ασθενών, θα απαιτηθεί μεγαλύτερη νομική ασφάλεια, διαφάνεια και ακόμα περισσότερη ποιότητα. Παρά την επικουρικότητα, αυτό μας δίνει τη μεγάλη ευκαιρία να δώσουμε στην ίδια την Ευρώπη τη δυνατότητα να κάνει πολύ περισσότερα για τους πολίτες της. Ας ακολουθήσουμε τις προτάσεις της έκθεσης Bowis και ας εργαστούμε για τον σκοπό αυτόν. 
<SPEAKER ID="323" LANGUAGE="NL" NAME="Jules Maaten," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, σας ευχαριστώ. Η υγεία είναι ασφαλώς πολύ σημαντική για όλους και ουσιαστική για την ποιότητα της ζωής μας. Αυτή η άριστη έκθεση του κ. Bowis –και πρέπει να πω ότι η αρχική έκθεση, δηλαδή η εκδοχή πριν από την έγκριση της Επιτροπής Περιβάλλοντος, Δημόσιας Υγείας και Ασφάλειας των Τροφίμων, ήταν στην πραγματικότητα πολύ καλύτερη από τη μορφή που έχουμε τώρα στα χέρια μας– αποτελεί εν πάση περιπτώσει ένα βήμα προς τη σωστή κατεύθυνση για την προώθηση της δημόσιας υγείας.
<P>
Συνεπώς, θα ήθελα να εκμεταλλευτώ αυτή την ευκαιρία της συζήτησης υπέρ της ανάληψης μεγαλύτερου ρόλου από πλευράς Ευρωπαϊκής Ένωσης στον τομέα της υγείας και της υγειονομικής περίθαλψης. Αν κάποιος είναι άρρωστος, πρέπει να του δίνεται η δυνατότητα να δεχθεί ιατρική περίθαλψη στο εξωτερικό. Το κλείσιμο το συνόρων για ιατρική περίθαλψη για κάθε είδους διοικητικούς, διαδικαστικούς ή οικονομικούς λόγους δεν ωφελεί τον καταναλωτή και αυτός τελικά είναι ο σκοπός μας. Το δικαίωμα να επισκεφθεί κανείς έναν ιατρό στο εξωτερικό έχει ήδη αναγνωριστεί από το Ευρωπαϊκό Δικαστήριο και, όπως σωστά προτείνει ο κ. Bowis, γιατί να μην το διαφυλάξουμε στην ευρωπαϊκή νομοθεσία;
<P>
Ωστόσο, θα ήθελα επίσης να τονίσω τον θετικό ρόλο της ΕΕ στην υγειονομική περίθαλψη και η παρουσία της Επιτροπής μέσα στα άγρια χαράματα είναι ακόμα περισσότερο εκτιμητέα. Αυτή η υγειονομική περίθαλψη στην Ευρωπαϊκή Ένωση αποτελεί εξαίρεση στον κανόνα ότι η ΕΕ συνδέεται συχνά με την αρνητική εικόνα της γραφειοκρατίας και με την εκπόνηση παράλογων και περιττών κανόνων. Κάνουμε καλή δουλειά εδώ και είναι αυτονόητο ότι θα ψηφίσουμε υπέρ της έκθεσης του κ. Bowis με μεγάλο ενθουσιασμό. 
<SPEAKER ID="324" LANGUAGE="EN" NAME="Jean Lambert," AFFILIATION="εξ ονόματος της Ομάδας Verts/ALE">
<P>
   . – Κύριε Πρόεδρε, θέλω να ευχαριστήσω τον John Bowis για την άριστη έκθεσή του. Λυπάμαι μόνο για το γεγονός ότι η βασική μου επιτροπή, η Επιτροπή Απασχόλησης και Κοινωνικών Υποθέσεων, δεν κατάφερε να οργανωθεί για να συντάξει γνωμοδότηση επί αυτού του θέματος. Ως επιτροπή υπεύθυνη για τον κανονισμό (ΕΚ) αριθ. 1408/71, ενδιαφερόμαστε για το θέμα, το ίδιο και εγώ ως εισηγητής του Κοινοβουλίου κατά την προηγούμενη κοινοβουλευτική περίοδο.
<SPEAKER ID="325" LANGUAGE="" NAME="Αδάμος Αδάμου," AFFILIATION="εξ ονόματος της Ομάδας GUE/NGL">
<P>
   . – Κύριε Πρόεδρε, κύριε Επίτροπε, θα ήταν παράληψή μου να μην εκφράσω και εγώ με τη σειρά μου τα συγχαρητήριά μου στον κ. Bowis, που μέσα από την έκθεσή του έχει εκφράσει και τις γνώσεις του και την πείρα του σε αυτά τα θέματα.
<P>
Είναι σημαντική, πιστεύω, η προώθηση της καθημερινής και απλής πληροφόρησης των ασθενών, όσον αφορά τα δικαιώματά τους, όπως επίσης και η αναγνώριση των ιδιαιτεροτήτων που παρουσιάζουν ομάδες ασθενών, όπως οι ηλικιωμένοι, οι αναλφάβητοι και οι συνταξιούχοι, πράγμα που τονίζει και η τροπολογία 37.
<P>
Επιπρόσθετα, η προστασία των προσωπικών δεδομένων των ασθενών είναι σημαντική. Προβλέπεται η δημιουργία μιας βάσης δεδομένων με ιατρικές πληροφορίες για τους ασθενείς, πρέπει όμως, όπως προβλέπουν οι τροπολογίες 48, 49, 50, 67, 68, να ληφθούν κάποια μέτρα προστασίας για να μην γίνει κατάχρηση.
<P>
Θεωρώ επίσης απαραίτητο να διασαφηνισθεί η κατάσταση στις διασυνοριακές περιοχές. Οι ασθενείς, δηλαδή, πρέπει να νοσηλεύονται στα ιδρύματα που βρίσκονται σε όσο το δυνατόν μικρότερη απόσταση από τον τόπο κατοικίας τους. Πολλές ευρωπαϊκές χώρες που συνορεύουν μεταξύ τους, όπως η Γαλλία, το Βέλγιο, το Λουξεμβούργο, η Γερμανία έχουν αναπτύξει μηχανισμούς στενής συνεργασίας. Μηχανισμοί οι οποίοι ξεκινούν από οδικά θέματα και εκτείνονται μέχρι θέματα υγείας. Είναι φυσικό ορισμένοι πολίτες που διαμένουν σε διασυνοριακές περιοχές να πρέπει να απευθύνονται σε νοσοκομεία γειτονικών χωρών για την υγειονομική τους περίθαλψη, δεδομένου ότι αυτά βρίσκονται σε πλησιέστερη απόσταση στην κατοικία τους απ’ ό,τι τα κέντρα περίθαλψης στη χώρα τους. Σας καλώ, λοιπόν, να ψηφίσετε την τροπολογία 41, παράγραφος 8.
<SPEAKER ID="326" LANGUAGE="PL" NAME="Urszula Krupa," AFFILIATION="εξ ονόματος της Ομάδας IND/DEM">
<P>
Ωστόσο, το πρόβλημα της κινητικότητας θέτει πολλούς κινδύνους. Αυτοί οφείλονται κυρίως στις οικονομικές και πολιτικές διαφορές που υπάρχουν ανάμεσα στα παλαιά και πλούσια κράτη μέλη της ΕΕ και στα νέα κράτη μέλη, η ανάπτυξη των οποίων είχε περιοριστεί μέχρι σήμερα ως αποτέλεσμα της σοβιετικής ολοκληρωτικής κυριαρχίας στην οποία υπόκειντο στο παρελθόν. Ενώ οι πολίτες των 15 παλαιών κρατών μελών κυκλοφορούν στην ΕΕ κυρίως για να αποφύγουν τις λίστες αναμονής ή προς αναζήτηση φθηνότερης θεραπευτικής αγωγής, η πλειονότητα των πολιτών στα νέα κράτη μέλη στερείται ιατρικής περίθαλψης. Ο βασικός λόγος αυτού είναι η μαζική έξοδος ειδικευμένων εργαζομένων, ή, με άλλα λόγια, άριστα καταρτισμένων ιατρών και νοσοκόμων, σε πλούσιες χώρες. Ο κ. Bowis ορθώς επεσήμανε αυτή τη «διαρροή εγκεφάλων» στην έκθεσή του, καθώς αποτελεί μια τεράστια απειλή για την υγεία των λιγότερο εύπορων πολιτών.
<SPEAKER ID="327" LANGUAGE="SK" NAME="Irena Belohorská (NI )." AFFILIATION="">
<P>
    Χαιρετίζω την έκθεση του κ. Bovis σχετικά με την κινητικότητα των ασθενών και τις εξελίξεις της υγειονομικής περίθαλψης στην Ευρωπαϊκή Ένωση. Υποστηρίζω το σχέδιο δράσης της Κοινότητας για την υγειονομική περίθαλψη στην Ευρώπη, το οποίο θα εγγυηθεί πραγματικά την ασφαλή ελεύθερη κυκλοφορία των πολιτών.
<SPEAKER ID="328" LANGUAGE="NL" NAME="Dorette Corbey (PSE )." AFFILIATION="">
<P>
   – Κύριε Πρόεδρε, σας ευχαριστώ. Καταρχάς, θέλω να συγχαρώ τον κ. Bowis για τη σαφήνεια της έκθεσής του και για τη στάση του σε ένα ζωντανό θέμα.
<SPEAKER ID="329" LANGUAGE="SV" NAME="Christofer Fjellner (PPE-DE )." AFFILIATION="">
<P>
   – Κύριε Πρόεδρε, καταρχάς, θέλω να ευχαριστήσω τον κ. Bowis για την άριστη έκθεσή του. Σε όλη την Ευρώπη, υπάρχουν πολλοί ασθενείς και άτομα που χρήζουν περίθαλψης, τα οποία έχουν πολλά να κερδίσουν από το όραμα που υποβάλουμε στο Κοινοβούλιο των αυξημένων ευκαιριών διασυνοριακής κυκλοφορίας.
<P>
Καλώ τους συναδέλφους μου βουλευτές να ψηφίσουν υπέρ της τροπολογίας 5 που κατατέθηκε από τον κ. Bowis, την κ. Oomen-Ruijten και εμένα εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών. Η τροπολογία συνεπάγεται την προσθήκη μιας νέας παραγράφου, της 4α, σχετικά με τη μη δήλωση στο ψήφισμα ότι πρόκειται να διαγράψουμε τις υπηρεσίες υγείας και την ιατρική περίθαλψη από την οδηγία για τις υπηρεσίες. Αν υπάρχουν εταιρείες υπηρεσιών οι οποίες δραστηριοποιούνται σε περιβάλλον που χαρακτηρίζεται από κανονισμούς και μονοπώλια που εμποδίζουν την κινητικότητα και τον ανταγωνισμό, αυτές είναι ιδίως οι εταιρείες που παρέχουν ιατρική και υγειονομική περίθαλψη. Και ως επιστέγασμα, η διαγραφή των υπηρεσιών υγειονομικής περίθαλψης από την οδηγία δεν αποτελεί καν θέμα που ανήκει σε αυτή τη συζήτηση, στην οποία συζητάμε την κινητικότητα των ασθενών, όχι αυτή των παρόχων υγειονομικής περίθαλψης.
<P>
Είναι σημαντικό να δώσουμε έμφαση στη γνώση των ατόμων σχετικά με την υγειονομική περίθαλψη στις διαφορετικές χώρες. Χρειαζόμαστε πληροφορημένους ασθενείς που μπορούν να ωφεληθούν από τις ευκαιρίες που ανοίγονται μπροστά τους. Εν κατακλείδι, λοιπόν, σας καλώ όλους σε ένα σεμινάριο στις 15 Ιουνίου στις Βρυξέλλες, όπου θα παρουσιάσουμε, για πρώτη φορά, μια σωστή σύγκριση των συστημάτων υγειονομικής περίθαλψης της Ευρώπης βάσει στοιχείων από την πλευρά των ασθενών. Είστε όλοι ευπρόσδεκτοι να παρευρεθείτε. 
<SPEAKER ID="330" LANGUAGE="DE" NAME="Othmar Karas (PPE-DE )." AFFILIATION="">
<P>
   – Κύριε Πρόεδρε, πιστεύω ότι σήμερα πρέπει να καταστήσουμε απολύτως σαφές στους ευρωπαίους πολίτες ότι ναι μεν κάθε σημείο της εξαίρετης έκθεσης του κ. Bowis απαιτεί να αναλάβει μια πρωτοβουλία η Ευρώπη, αλλά αυτό δεν μπορεί να δικαιολογήσει την κατηγορία ότι η έκθεση περιλαμβάνει υπερβολικό αριθμό κανόνων. Καθένα από τα σημεία που ζητεί και προτείνει η έκθεση θα προσέθετε, εάν υλοποιηθεί, περισσότερη αξία στη συμμετοχή των πολιτών στην Ευρωπαϊκή Ένωση.
<SPEAKER ID="331" LANGUAGE="EN" NAME="Μάρκος Κυπριανού," AFFILIATION="Μέλος της Επιτροπής">
<P>
Επιτρέψτε μου να ξεκινήσω διαβεβαιώνοντας την κ. Doyle ότι συμμερίζομαι την ανησυχία της για τον επείγοντα χαρακτήρα αυτού του θέματος. Με απασχολεί πραγματικά κάθε μεμονωμένη πτυχή αυτού του σύνθετου θέματος που ονομάζουμε κινητικότητα ασθενών, διότι δεν αφορά μόνο τη μετακίνηση ασθενών από τη μια χώρα στην άλλη. Οι βουλευτές ανέφεραν τα προβλήματα με την επαγγελματική κινητικότητα και το βάρος που επωμίζονται τα συστήματα υγειονομικής περίθαλψης. Αλλά δεν μπορούν να γίνουν όλα αμέσως. Μια επιπλοκή είναι ότι τα περισσότερα θέματα υπάγονται στην αρμοδιότητα των κρατών μελών. Οι διαδικασίες στην Ένωση είναι σχετικά πιο αργές από ό,τι στα κράτη μέλη, αλλά, ως προς τον συντονισμό ή τη μέθοδο που θα επιλέξουμε, είναι ακόμα πιο αργές.
<P>
Τα κέντρα αναφοράς είναι πολύ σημαντικά και περιλαμβάνονται στην έκθεση. Το 2006 θα εκπονηθεί τουλάχιστον ένα πιλοτικό έργο. Εντούτοις, ενθαρρύνουμε αντίστοιχα έργα και εντός των κρατών μελών, διότι είναι απαραίτητα και εκεί.
<SPEAKER ID="332" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί την Τετάρτη, στις 12.00. 
<SPEAKER ID="333" LANGUAGE="" NAME="" AFFILIATION="(Η συνεδρίαση λήγει στις 00.10.)">
