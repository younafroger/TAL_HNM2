<CHAPTER ID=1>
Επανάληψη της συνσδoυ
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 25 Οκτωβρίου 2001.

<CHAPTER ID=2>
Ανακοίνωση της Προέδρου
<SPEAKER ID=2 NAME="Πρόεδρος">
Αγαπητοί συνάδελφοι, δύο νέες τρομοκρατικές επιθέσεις έλαβαν δυστυχώς χώρα στην Ισπανία μετά την τελευταία μας σύνοδο. Στις 7 Νοεμβρίου, ο Josι Marνa Lidσn Corbi, δικαστής και καθηγητής στη Νομική Σχόλη, δολοφονήθηκε άνανδρα στη Χώρα των Βάσκων, τη στιγμή που έβγαινε από το σπίτι του στο Getxo.
<P>
Την προηγούμενη ημέρα, στη Μαδρίτη, οι τρομοκράτες είχαν ανατινάξει ένα παγιδευμένο αυτοκίνητο, με αποτέλεσμα τον τραυματισμό πολλών ανθρώπων.
<P>
Εκ μέρους μου, και εξ ονόματος του Ευρωπαϊκού Κοινοβουλίου, απηύθυνα αμέσως τα ειλικρινή μου συλλυπητήρια στην οικογένεια του θύματος καθώς και τις ευχές μας για γρήγορη ανάρρωση στους τραυματίες αυτής της τρομοκρατικής ενέργειας.
<P>
Για μια ακόμη φορά, οι τρομοκράτες της ETA έδειξαν ότι περιφρονούν το δικαίωμα στη ζωή, ότι αρνούνται ακόμη και την ίδια την αρχή του κράτους δικαίου. Το απέδειξαν ξανά, επιλέγοντας ως στόχο τους, αυτή τη φορά, έναν δικαστή.
<P>
Εχθές, καταστροφικές πλημμύρες έπληξαν την Αλγερία. Ο μέχρι στιγμής απολογισμός είναι 538 νεκροί και 316 τραυματίες.
<P>
Εξέφρασα αμέσως στον αλγερινό λαό τη λύπη μας για τη συμφορά που έπληξε το Αλγέρι, καθώς και την αλληλεγγύη μας για το δράμα που ζουν οι πολίτες της Αλγερίας. Ζήτησα επίσης από τον Πρόεδρο Bouteflika να διαβιβάσει, εξ ονόματος του Σώματος, τη βαθιά μας συμπάθεια στις οικογένειες των θυμάτων και στους συγγενείς τους. Ελπίζω η Ευρωπαϊκή Ένωση να μετάσχει ενεργά στην αποστολή επείγουσας βοήθειας.
<P>
Εχθές, στο Αφγανιστάν, τρεις δημοσιογράφοι βρήκαν το θάνατο σε ενέδρα των Taliban. Η Johanne Sutton, ο Pierre Billaud και ο Volker Handloik, παθιασμένοι με το επάγγελμά τους, σκοτώθηκαν εν ώρα εργασίας. Χάρη στο θάρρος τους, μπορέσαμε όλοι να παρακολουθήσουμε από κοντά τις εξελίξεις στο Αφγανιστάν. Θα ήθελα να αποτίσουμε φόρο τιμής στους δημοσιογράφους αυτούς και να εκφράσουμε τη βαθιά μας συμπάθεια στις οικογένειες και στους συναδέλφους τους.
<P>
Σήμερα το απόγευμα, πριν από μια ώρα το πολύ, αεροπλάνο των αμερικανικών γραμμών έπεσε κοντά στο αεροδρόμιο John Fitzgerald Kennedy, στη Νέα Υόρκη, στη συνοικία Queens. Μετέφερε περισσότερους από 260 επιβάτες και μέλη πληρώματος. Μέχρι στιγμής, δεν γνωρίζουμε ούτε τον ακριβή αριθμό των θυμάτων ούτε τις συνθήκες κάτω από τις οποίες συνέβη το τραγικό αυτό δυστύχημα. Σας καλώ, αγαπητοί συνάδελφοι, να τηρήσουμε ενός λεπτού σιγή στη μνήμη όλων αυτών των θυμάτων.
<P>
(Το Σώμα, όρθιο, τηρεί ενός λεπτού σιγή)
<P>
  

<SPEAKER ID=3 NAME="Πρόεδρος">
Αγαπητοί συνάδελφοι, χαίρομαι ιδιαίτερα για την επιστροφή του συναδέλφου μας, του Olivier Dupuis, στην αίθουσα αυτή μετά από δεκατέσσερις ημέρες φυλάκισης στο Λάος.
<P>
(Χειροκροτήματα)
<P>
Θα ήθελα να ευχαριστήσω όλους εκείνους που συνέβαλαν ώστε η περιπέτεια του συναδέλφου να έχει αίσιο τέλος. Στα διάφορα διαβήματα στα οποία προέβην η ίδια προσωπικά, τόσο προς τον Προεδρεύοντα του Συμβουλίου, τον Υπουργό κ. Michel, όσο και προς τον κ. Javier Solana, υπογράμμισα με έμφαση ότι είναι απαράδεκτο μία χώρα με την οποία η Ευρωπαϊκή Ένωση υπέγραψε συμφωνίες συνεργασίας στις 29 Απριλίου 1997 να φυλακίζει επί δεκατέσσερις ημέρες έναν βουλευτή του Ευρωπαϊκού Κοινοβουλίου, καθώς και άλλους τρεις πολίτες της Ευρωπαϊκής Ένωσης και έναν Ρώσο υπήκοο, κατά παράβαση των πλέον θεμελιωδών ανθρωπίνων δικαιωμάτων και των υποχρεώσεων που απορρέουν από τη συμφωνία συνεργασίας. Καλώ λοιπόν τις αρχές του Λάος να σεβαστούν τις δημοκρατικές αρχές τις οποίες ασπάσθηκαν και να απελευθερώσουν χωρίς όρους όλους τους φυλακισμένους που κρατούν για λόγους συνείδησης.
<P>
(Χειροκροτήματα)

<SPEAKER ID=4 LANGUAGE="FR" NAME="Dupuis">
Κυρία Πρόεδρε, αγαπητοί φίλοι, θα ήθελα κατ' αρχάς να ευχαριστήσω τον κ. Zimeray που ήρθε στη Βιεντιάν. Μόλις μας δόθηκε η ευκαιρία να μιλήσουμε μαζί του, τη δέκατη ημέρα της φυλάκισής μας, μας πρότεινε αμέσως να αναλάβει την υπεράσπισή μας και μας ενημέρωσε για τα διαβήματα στα οποία προβήκατε αμέσως. Μας ενημέρωσε επίσης για τις ενέργειες στις οποίες προέβησαν πολλοί συνάδελφοι, κυρίως δε ο κ. Brok καθώς και συνάδελφοι και φίλοι από την Επιτροπή Εξωτερικών Υποθέσεων, και πολλοί άλλοι συνάδελφοι.
<P>
Κυρία Πρόεδρε, θα ήθελα να ευχαριστήσω ειλικρινά εσάς προσωπικά, καθώς και όλους τους συναδέλφους. Μεταξύ αυτών τον Ignacio Salafranca, τον Jules Maaten και πολλούς άλλους που βρίσκονται τώρα στην αίθουσα. Πιστεύω ότι η πρωτοβουλία που αναλάβαμε δεν πρέπει να σταματήσει. Εξάλλου, εντάσσεται στο σχέδιο ημερήσιας διάταξης αυτής της συνόδου. Η κατάσταση στο Λάος είναι τραγική. Θα ήθελα να υπενθυμίσω σε όλους τους συναδέλφους ότι βρισκόμασταν εκεί για να υπερασπίσουμε πέντε ξεχασμένους κρατούμενους, desaparecidos· υπάρχουν, όμως, εκατοντάδες άλλοι. Η κατάσταση στις φυλακές του Λάος είναι τραγική. Οι κρατούμενοι δεν δικαιούνται καν άδικη δίκη, πεθαίνουν ξεχασμένοι χωρίς να μπορούν ούτε να συναντήσουν τις οικογένειές τους. Δυστυχώς, η κατάσταση αυτή αποτελεί τη συνήθη πρακτική.
<P>
Παντού βασιλεύει η διαφθορά. Αυτή είναι η κατάσταση στο Λάος. Ελπίζω ότι θα έχουμε την ευκαιρία να συνεργαστούμε ώστε η κατάσταση αυτή να αλλάξει το ταχύτερο δυνατό.
<P>
(Χειροκροτήματα)

<CHAPTER ID=3>
Έγκριση των συνοπτικών πρακτικών της προηγούμενης συνεδρίασης
<SPEAKER ID=5 NAME="Πρόεδρος">
Τα συνοπτικά πρακτικά της συνεδρίασης της Πέμπτης 25 Οκτωβρίου έχουν διανεμηθεί.
<P>
Υπάρχουν παρατηρήσεις;

<SPEAKER ID=6 LANGUAGE="DE" NAME="Ferber">
Κυρία Πρόεδρε, ήδη αμέσως μετά την ψήφιση του προϋπολογισμού του έτους 2002 έθεσα ερώτηση σχετικά με τον τρόπο διεξαγωγής της ψηφοφορίας για τη γραμμή του προϋπολογισμού B3-306. Ο συντονιστής της κοινοβουλευτικής μου ομάδας και εγώ προσωπικά σας αποστείλαμε επιστολή, με σκοπό την επανεξέταση του θέματος αυτού. Μέχρι σήμερα δεν έχουμε λάβει καμία απάντηση. Ως εκ τούτου θα ήθελα να εγείρω ορισμένες αντιρρήσεις κατά των Συνοπτικών Πρακτικών, όσον αφορά το συγκεκριμένο ζήτημα, προκειμένου να αποσαφηνιστεί δεόντως.
<P>
Ως προς την ουσία: Υπήρξε ψηφοφορία για ένα αποθεματικό - για ποσά και σχόλια. Αρχικά προβλεπόταν η από κοινού διεξαγωγή της ψηφοφορίας, ενώ μόνο ένα μικρό απόσπασμα στα σχόλια επρόκειτο να τεθεί σε ψηφοφορία κατά τμήματα. Ωστόσο εντελώς ξαφνικά η ψηφοφορία για τα ποσά και τα σχόλια διεξήχθη κατά τμήματα. Αυτό δεν προβλεπόταν. Παρακαλώ λοιπόν να το εξετάσετε και να ισχύσει τελικά η επιφύλαξή μου αυτή κατά των Συνοπτικών Πρακτικών!

<SPEAKER ID=7 NAME="Πρόεδρος">
Κύριε Ferber, θα το λάβουμε υπόψη.

<SPEAKER ID=8 LANGUAGE="FR" NAME="Κόρακας">
Κατά την ψηφοφορία της Πέμπτης 25 Οκτωβρίου, αν δεν κάνω λάθος, καταγράφηκε λάθος η ονομαστική μου ψήφος για το δεύτερο μέρος της τροπολογίας 559 όσον αφορά τον προϋπολογισμό και κυρίως τη βοήθεια για τον καπνό.
<P>
Ψήφισα κατά του δεύτερου μέρους, κατά της παρατήρησης, ενώ έχει καταγραφεί ότι ψήφισα υπέρ.
<P>
Σας απέστειλα επιστολή και οι υπηρεσίες σας με διαβεβαίωσαν ότι το λάθος θα διορθωθεί. Προς το παρόν παραμένει ως έχει. Ελπίζω ότι θα διορθωθεί. Όφειλα, όμως, να το δηλώσω ενώπιον της ολομέλειας.

<SPEAKER ID=9 NAME="Πρόεδρος">
Ασφαλώς, κύριε Κόρακα, σας ευχαριστώ.
<P>
(Εγκρίνονται τα συνοπτικά πρακτικά της προηγούμενης συνεδριάσεως)

<CHAPTER ID=4>
Διάταξη των εργασιών
<SPEAKER ID=10 NAME="Πρόεδρος">
Η ημερήσια διάταξη προβλέπει την εξέταση του οριστικού σχεδίου ημερήσιας διάταξης, όπως αυτό ορίστηκε από τη Διάσκεψη των Προέδρων σύμφωνα με το άρθρο 110 του Κανονισμού.
<P>
Συνεδριάσεις από 12 έως 15 Νοεμβρίου στο Στρασβούργο Τρίτη:

<SPEAKER ID=11 LANGUAGE="NL" NAME="Meijer">
Κύρια Πρόεδρε, για τη συνεδρίαση της Τρίτης έχει τεθεί ως 16ο θέμα στην ημερήσια διάταξη η έκθεσή μου σχετικά με τις δημόσιες σιδηροδρομικές και οδικές συγκοινωνίες, καθώς και τις ενδομεταφορές. Κατά τους προηγούμενους μήνες διάφορες πολιτικές ομάδες ζήτησαν με επιμονή είτε να επιταχυνθεί είτε να επιβραδυνθεί η συζήτηση του ζητήματος αυτού. Την προηγούμενη εβδομάδα πληροφορήθηκα ότι τρεις ομάδες, το ΕΣΚ, το ΕΛΚ-ΔΕ και οι Πράσινοι/Ευρωπαϊκή Ελεύθερη Συμμαχία, ζήτησαν να καθυστερήσει η συζήτηση. Συμφώνησα τότε και εγώ θεωρώντας ότι οι άλλες πολιτικές ομάδες χρειαζόντουσαν επιπλέον χρόνο για μία πλήρη συζήτηση. Αιφνιδιάσθηκα όμως την Πέμπτη το βράδυ όταν πληροφορήθηκα ότι η Διάσκεψη των Προέδρων δεν αποφάσισε τελικά αναβολή της συζήτησης και ανακοίνωσα σε όλα τα μέλη ότι θα μπορούσα να δεχθώ αναβολή της συζήτησης. Διαπιστώθηκε εν τω μεταξύ ότι η Ομάδα του ΕΛΚ-ΔΕ δεν ήταν υπέρ της αναβολής την Πέμπτη το μεσημέρι, ενώ ούτε και η Ομάδα του ΕΣΚ την θεωρεί πλέον αναγκαία. Επιπλέον, οι ημερήσιες διατάξεις των δύο ολομελειών που μένουν για εφέτος είναι ήδη πλήρεις. Έχοντας πληροφορηθεί αυτά, δεν ισχύει η προσφορά την οποία ανακοίνωσα σε όλους γραπτώς και θεωρώ ότι η συζήτηση θα πραγματοποιηθεί αύριο.

<SPEAKER ID=12 NAME="Πρόεδρος">
Ασφαλώς!
<P>
Τετάρτη: Πρόεδρος. Έλαβα μια αίτηση από την κοινοβουλευτική ομάδα του Σοσιαλιστικού Κόμματος καθώς και από την Ομάδα των Φιλελευθέρων για αναβολή της έκθεσης του κ. Fiori για τη σύνοδο των Βρυξελλών, στις 28 και 29 Νοεμβρίου.
<P>
Ποιος επιθυμεί να παρέμβει εκ μέρους των αιτούντων;

<SPEAKER ID=13 LANGUAGE="SV" NAME="Thors">
Κυρία Πρόεδρε, το Κοινοβούλιο οφείλει να αποτελεί ένα ανοικτό βήμα, τις εργασίες του οποίου να μπορούν να παρακολουθούν οι πολίτες. Δεν συμβαίνει αυτό στο Κοινοβούλιο κατά τη συζήτηση της έκθεση Fiori αυτή την εβδομάδα, καθώς την πρώτη ημέρα της συζήτησης η έκθεση υπάρχει μόνο σε δέκα γλώσσες. Δεν ξέρω τι συνέβη με την ενδέκατη γλώσσα, τη δανική. Σύμφωνα με το αρχικό μας χρονοδιάγραμμα, επί του οποίου είχε συμφωνήσει η Διάσκεψη των Προέδρων, η έκθεση θα έπρεπε να συζητηθεί κατά τη δεύτερη σύνοδο του Νοεμβρίου. Δεν πιστεύουμε ότι υπάρχει λόγος η έκθεση αυτή να συζητηθεί πριν από την έκθεση Caudron. Για τον λόγο αυτό ζητώ εξ ονόματος της Ομάδας των Φιλελευθέρων να αναβληθεί η συζήτηση της έκθεσης για τη δεύτερη σύνοδο του Νοεμβρίου. Πιστεύω, κυρία Πρόεδρε, ότι καλό θα ήταν να ελέγχετε πώς ψηφίζουν οι ομάδες. Για το ζήτημα αυτό, όπως και για πολλά άλλα, επικρατούν έντονα διισταμένες απόψεις μεταξύ των πολιτικών ομάδων, το σημαντικό όμως είναι να μπορεί η κοινή γνώμη να παρακολουθεί τι συμβαίνει. Και εμείς οι βουλευτές θα πρέπει να μορφώσουμε γνώμη για αυτά τα εξαιρετικά δύσκολα ζητήματα που συζητώνται στην εν λόγω έκθεση.

<SPEAKER ID=14 NAME="Πρόεδρος">
Κυρία Thors, είμαι σε θέση να σας δώσω μια εξήγηση την οποία δεν γνωρίζουν ίσως οι συνάδελφοι: η Διάσκεψη των Προέδρων αποφάσισε να εγγράψει τη συζήτηση για την έκθεση Fiori συγχρόνως με τη συζήτηση για την έκθεση του κ. Caudron. Όσον αφορά την ψηφοφορία, αποφασίστηκε, εφόσον οι συνθήκες δεν είναι ικανοποιητικές, να αναβληθεί η ψηφοφορία της έκθεσης του κ. Fiori για τη δεύτερη σύνοδο του Νοεμβρίου, στις Βρυξέλλες. Αυτή είναι η εξήγηση που έχω να σας δώσω. Εναπόκειται σε εμένα, σε περίπτωση που η έκθεση παραμείνει στην ημερήσια διάταξη, να δω εάν είναι δυνατό ή όχι να την ψηφίσετε υπό κανονικές συνθήκες.
<P>
Μόλις ακούσαμε τους αιτούντες. Ποιος επιθυμεί τώρα να παρέμβει υπέρ της αίτησης;

<SPEAKER ID=15 LANGUAGE="FR" NAME="Dell'Alba">
Κυρία Πρόεδρε, παρεμβαίνω υπέρ της εν λόγω αίτησης διότι, εάν αληθεύει ότι η Διάσκεψη των Προέδρων αποφάσισε με μικρή πλειοψηφία την Πέμπτη να θέσει υπό κοινή συζήτηση τις δύο αυτές εκθέσεις, είναι αλήθεια ότι δεν συνιστά απλό θέμα για το Σώμα μας η εξάρτηση μιας πολιτικής απόφασης από τις διοικητικές υπηρεσίες. Με άλλα λόγια, πρόκειται για μια απαίτηση που είναι δύσκολο να τηρηθεί. Πρέπει να ψηφίσουμε την έκθεση Fiori με ηρεμία. Ηρεμία απαιτεί και η συζήτηση της έκθεσης. Επομένως, το να ορίσουμε ως προθεσμία κατάθεσης των τροπολογιών την Τρίτη στις 21.00 η ώρα και να περιμένουμε από τις διοικητικές υπηρεσίες να εργασθούν εντατικά ώστε να τηρηθεί ο Κανονισμός και οι βουλευτές να έχουν στη διάθεσή τους το κείμενο 24 ώρες πριν από την ψηφοφορία, σημαίνει ότι πρέπει να παλέψουμε ουσιαστικά ενάντια στον χρόνο και αυτό δεν τιμά ούτε την έκθεση Fiori ούτε το Σώμα. Για τον λόγο αυτόν πρέπει να υποστηρίξουμε - όπως υποστηρίζω εγώ από κοινού με τους φίλους μου τους Φιλελεύθερους - την κοινή πρόταση για αναβολή της συζήτησης, ώστε να είναι δυνατή η διεξαγωγή της μέσα σε ήρεμο κλίμα.

<SPEAKER ID=16 LANGUAGE="DE" NAME="Poettering">
Κυρία Πρόεδρε, κατ' αρχάς όσον αφορά το ζήτημα των γλωσσών, με πληροφόρησαν ότι μέχρι τώρα είναι όλα εντάξει, ότι όλα έχουν υποβληθεί σε όλες τις γλώσσες. Τώρα, ως προς την παρατήρηση του αξιότιμου συναδέλφου Dell'Alba: Κατ' αρχάς, θα ήθελα να συμφωνήσω μαζί του, ότι στην περίπτωση αυτή πρόκειται για πολιτικό ζήτημα, ωστόσο προσωπικά καταλήγω σε ένα εντελώς διαφορετικό συμπέρασμα από ό,τι εκείνος. Το συγκεκριμένο θέμα δεν αποτελεί μόνο πολιτικό ζήτημα, αλλά και ηθικό, και αυτό είναι που έχει ιδιαίτερη σημασία στην έκθεση Fiori. Ανέκαθεν πιστεύαμε ότι η έκθεση Fiori θα έπρεπε να εξεταστεί μαζί με τις δύο εκθέσεις Caudron.
<P>
Μετά μάλιστα από την απόφασή μας, κυρία Πρόεδρε, ότι η συζήτηση με την Επιτροπή και το Συμβούλιο πρέπει να διεξαχθεί την Τετάρτη μετά τις 15.00 η ώρα, υπάρχει και αύριο αρκετός χρόνος προκειμένου να συζητήσουμε την έκθεση Fiori, καθώς και τις δύο εκθέσεις Caudron. Αλλωστε, εάν δεν υπήρχε ο χρόνος αυτός, τότε θα διατυπώναμε και εμείς ανάλογους ενδοιασμούς ως προς τη συγκεκριμένη διαδικασία, δηλαδή να ισχύσει η ημερήσια διάταξη ως έχει. Επειδή όμως η συζήτηση με το Συμβούλιο και την Επιτροπή για τη διεθνή κατάσταση θα πραγματοποιηθεί νωρίς το απόγευμα της Τετάρτης, είμαστε της γνώμης ότι οι εκθέσεις Caudron και Fiori πρέπει να συζητηθούν μαζί. Είναι άλλωστε ηθικό το ζήτημα, αλλά και πολιτικό, αυτό για το οποίο απαιτείται κάποια απάντηση, και ως εκ τούτου θα ήμασταν εξαιρετικά ευγνώμονες, εάν αυτό παραμείνει ως έχει στην ημερήσια διάταξη.
<P>
(Χειροκροτήματα)

<SPEAKER ID=17 NAME="Πρόεδρος">
Ακούσαμε τους αιτούντες, έναν ομιλητή υπέρ και έναν ομιλητή κατά της αίτησης. Κύριε Barσn Crespo, επιθυμείτε να πάρετε εκ νέου τον λόγο;

<SPEAKER ID=18 LANGUAGE="ES" NAME="Barσn Crespo">
Κυρία Πρόεδρε, θέλω να επισημάνω ότι έχω δικαίωμα να παρέμβω, διότι ο αξιότιμος συνάδελφός μου κ. Poettering δεν μίλησε μόνο για την έκθεση Fiori: μίλησε για όλη την ημερήσια διάταξη της Τετάρτης και ως συνεισηγητής θεωρώ ότι έχω δικαίωμα να παρέμβω, επειδή η Ομάδα μου έκανε την πρόταση να συμπεριληφθούν ξανά στην ημερήσια διάταξη του πρωινού της Τετάρτης οι προφορικές ερωτήσεις που υποβλήθηκαν αρχικά στο Συμβούλιο σχετικά με ένα τόσο σημαντικό θέμα, προπαντός αν ληφθεί υπόψη ο ελεύθερος χρόνος τον οποίο - όπως μας λένε - διαθέτουμε. Θέλω να επωφεληθώ της ευκαιρίας, κυρία Πρόεδρε, για να διαμαρτυρηθώ ενεργά και να σας ζητήσω να το κάνετε και εσείς έναντι του Συμβουλίου, επειδή ο εκπρόσωπος του Συμβουλίου, στη Διάσκεψη των Προέδρων, έδωσε μία πληροφορία, πιστεύω, ανακριβή - αν όχι ψευδή - σε σχέση με τις συνεδριάσεις του Συμβουλίου.
<P>
Το Συμβούλιο Δικαιοσύνης και Εσωτερικών πρόκειται να συνεδριάσει, όπως είχε προβλέψει, την Παρασκευή αυτής της εβδομάδας και ο εκπρόσωπος του Συμβουλίου στη Διάσκεψη των Προέδρων είπε ότι θα το έκανε στις 7 Δεκεμβρίου. Πληροφορία ανακριβής σε μία στιγμή κατά την οποία το Κοινοβούλιο καταβάλλει μια ουσιαστική προσπάθεια, προωθώντας με την επείγουσα διαδικασία την αντιτρομοκρατική νομοθεσία, και θεωρώ ότι αυτό είναι σοβαρό στοιχείο, επειδή οδήγησε σε μια σύγχυση που έβλαψε τους πάντες.
<P>
Πρώτον αυτό, σε σχέση με αυτή την τόσο άδεια ημερήσια διάταξη, την οποία έβλεπε ο κ. Poettering για το πρωί της Τετάρτης.
<P>
Δεύτερον, κυρία Πρόεδρε, έχω τη γνώμη ότι είναι μείζον πολιτικό σφάλμα να υπαχθεί μια νομοθετική έκθεση όπως η έκθεση Caudron σε ένα ζήτημα που έχει ηθικές επιπτώσεις σε όλους - όχι μόνο σε μία Ομάδα - επειδή εμείς πρέπει να εργαζόμαστε σε αυτό που επαφίεται σε εμάς: στο νομοθετικό σχέδιο.
<P>
Κατά τα λοιπά, όπως είχε ήδη προβλεφθεί, ασφαλώς μπορεί να υπάρχει απολύτως η ηρεμία και ο επαρκής χρόνος για τον χειρισμό θεμάτων τόσο σοβαρών όπως αυτά της έκθεσης Fiori και όχι κατ' ανάγκην με την επείγουσα διαδικασία. Επομένως, είμαστε υπέρ του να συζητηθεί κατά τη δεύτερη περίοδο συνόδου του Νοεμβρίου, όπως είχε προβλεφθεί αρχικά.

<SPEAKER ID=19 NAME="Πρόεδρος">
Κύριε Barσn Crespo, στην ουσία, η διαδικασία είναι απολύτως σωστή, εφόσον η αίτηση αυτή κατατέθηκε από δύο Ομάδες. Επομένως, μπορούσαμε να ακούσουμε δύο ομιλητές υπέρ και, για λόγους ισορροπίας, θα δώσω τώρα τον λόγο στον κ. Lannoye, ο οποίος, αν δεν κάνω λάθος, θα παρέμβει κατά της αίτησης.

<SPEAKER ID=20 LANGUAGE="FR" NAME="Lannoye">
Κυρία Πρόεδρε, πιστεύω, σε αντίθεση με τον κ. Barσn Crespo, ότι η συζήτηση της έκθεσης Fiori προϋποθέτει τη συζήτηση της έκθεσης Caudron. Επιτρέψτε μου να εξηγήσω τους λόγους: συστήσαμε μια προσωρινή επιτροπή που ασχολείται με την ανθρώπινη γενετική, γιατί; Διότι υπάρχουν σημαντικά ηθικά προβλήματα τα οποία νομίζω είναι γνωστά σε όλους. Δεν μπορούμε να αποφανθούμε, κατά τη γνώμη μου, σωστά για τα πολυετή προγράμματα έρευνας, στα οποία οι ηθικές πτυχές είναι θεμελιώδεις, τη στιγμή που αργότερα θα ψηφίσουμε την έκθεση Fiori η οποία θα χάσει ενδεχομένως έτσι μεγάλο μέρος της πολιτικής της σημασίας. Νομίζω λοιπόν, για λόγους συνοχής, ότι, για τις εργασίες του Σώματος, θα ήταν προτιμότερο να ψηφίσουμε την έκθεση Fiori ταυτόχρονα με την έκθεση Caudron. Παρόλα αυτά, συμφωνώ ότι, εάν δεν πληρούνται όλες οι αναγκαίες τεχνικές συνθήκες, είναι καλύτερα να αναβληθεί η ψηφοφορία αντί να διεξαχθεί μέσα σε άσχημες συνθήκες. Νομίζω ότι πρέπει να σεβαστούμε τους βουλευτές.

<SPEAKER ID=21 NAME="Πρόεδρος">
Θέτω λοιπόν σε ψηφοφορία την αίτηση αναβολής της έκθεσης Fiori που κατέθεσαν η Ομάδα του Ευρωπαϊκού Σοσιαλιστικού Κόμματος και η Ομάδα των Φιλελευθέρων.
<P>
(Το Σώμα παρέχει σύμφωνη γνώμη)
<P>
Έλαβα μια αίτηση από την κοινοβουλευτική ομάδα του Ευρωπαϊκού Σοσιαλιστικού Κόμματος για επίσπευση της συζήτησης για τις ποινικές κυρώσεις και το κοινοτικό δίκαιο, που προβλέπεται για την Τετάρτη 28 Νοεμβρίου.

<SPEAKER ID=22 NAME="Watson">
Κυρία Πρόεδρε, εξ ονόματος της επιτροπής της οποίας έχω την τιμή να προεδρεύω, θα σας ζητούσα την επανεγγραφή του θέματος στην ημερήσια διάταξη αυτής της εβδομάδας, εφόσον, αντίθετα με τις συστάσεις που έγιναν κατά τη Διάσκεψη των Προέδρων την προηγούμενη εβδομάδα, το Συμβούλιο Δικαιοσύνης και Εσωτερικών Υποθέσεων πρόκειται να συζητήσει το θέμα σε συνεδρίασή του την ερχόμενη Παρασκευή. Απόψε, η Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων θα εγκρίνει κείμενο, που καταρτίστηκε σε συνεργασία με την Επιτροπή Ελέγχου του Προϋπολογισμού και την Επιτροπή Περιβάλλοντος, Δημόσιας Υγείας και Πολιτικής των Καταναλωτών, το οποίο πιστεύουμε ότι θα αποτελέσει ισχυρή βάση για μια σχετική πρόταση ψηφίσματος του Κοινοβουλίου. Εάν σταθεί αδύνατο να συζητηθεί το θέμα στην ολομέλεια, παρουσία του Συμβουλίου, ζητούμε την έγκρισή σας προκειμένου να τεθεί το κείμενο σε ψηφοφορία στην ολομέλεια με τη μορφή σχεδίου πρότασης ψηφίσματος την Πέμπτη, σύμφωνα με το άρθρο 39 της Συνθήκης και το άρθρο 94 του Κανονισμού του Κοινοβουλίου.

<SPEAKER ID=23 LANGUAGE="ES" NAME="Barσn Crespo">
Κυρία Πρόεδρε, αφού ακούσαμε την εξήγηση του προέδρου Watson, στον οποίο θέλω να ευχηθώ μία μακρά προεδρία της Επιτροπής Ελευθεριών των Πολιτών, διότι την ασκεί πολύ καλά, η Ομάδα μου αποσύρει την πρότασή της και συντάσσεται με αυτήν που διετύπωσε ο πρόεδρος Watson.

<SPEAKER ID=24 NAME="Πρόεδρος">
Υπάρχουν αντιρρήσεις σχετικά με την πρόταση του κ. Watson;
<P>
(Το Σώμα παρέχει σύμφωνη γνώμη)
<P>
Πέμπτη:
<P>
Πρόεδρος. Σας προτείνω, λαμβανομένου υπόψη του μεγάλου φόρτου των μεσημβρινών ψηφοφοριών, να επισπεύσουμε την ώρα των ψηφοφοριών κατά μισή ώρα, δηλαδή να αρχίσουμε τις ψηφοφορίες στις 11.30. Ακόμη και χωρίς την ψηφοφορία της έκθεσης του κ. Fiori, νομίζω ότι η επίσπευση επιβάλλεται.
<P>
Όσον αφορά τη συζήτηση των επίκαιρων, επειγόντων και σημαντικών θεμάτων, έλαβα μια αίτηση από τη Συνομοσπονδιακή Ομάδα της Ευρωπαϊκής Ενωτικής Αριστεράς για προσθήκη ενός τέταρτου σημείου με τον τίτλο "Πλημμύρες στην Αλγερία" . Σας προτείνω να προσθέσουμε το σημείο αυτό στο σημείο 3, "Πέρασμα του τυφώνα "Michelle" από την Νικαράγουα και την Κούβα, και να τους δώσουμε τον τίτλο "φυσικές καταστροφές" .

<SPEAKER ID=25 LANGUAGE="ES" NAME="Barσn Crespo">
Κυρία Πρόεδρε, εάν είναι δυνατόν, θα ήθελα να προσθέσω μία προφορική τροπολογία: "σχετικά με τη διέλευση του τυφώνα Michelle πάνω από τη Νικαράγουα, την Κούβα και την Ονδούρα" , όπου ακριβώς και προξένησε τις περισσότερες ζημιές.

<SPEAKER ID=26 NAME="Πρόεδρος">
Ασφαλώς. Νομίζω ότι οι συνάδελφοι δεν έχουν αντιρρήσεις. Επομένως, μπορούμε να πράξουμε κατ' αυτόν τον τρόπο.
<P>
(Το Σώμα παρέχει σύμφωνη γνώμη) Καθορίζεται η διάταξη των εργασιών.
<P>
Παρεμβάσεις επί της διαδικασίας

<SPEAKER ID=27 NAME="Tannock">
Κυρία Πρόεδρε, σύμφωνα με τον σημερινό βρετανικό τύπο, έξι Αλγερινοί υπήκοοι συνελήφθησαν το Σαββατοκύριακο από τις Γαλλικές αρχές ασφαλείας. Κατηγορούνται για σχέσεις με την τρομοκρατική ομάδα Αλ Κάιντα, καθώς και με τα πέντε άτομα που συνελήφθησαν πέρυσι έχοντας στην κατοχή τους χάρτες στους οποίους είχαν σημειωθεί κτίρια του Κοινοβουλίου στο Στρασβούργο και ο Καθεδρικός ναός της πόλης. Δεδομένης της εγγύτητας, τόσο χρονικής όσο και τοπικής, με την τρέχουσα περίοδο συνόδου μας, τι πληροφορίες έχει στη διάθεσή της η Πρόεδρος σχετικά με τις εχθρικές προθέσεις τους προς το Κοινοβούλιο; Με δεδομένο το παρόν κλίμα καχυποψίας, κατόπιν της νέας συντριβής επιβατηγού αεροσκάφους στη Νέα Υόρκη απόψε, ποια επιπλέον μέτρα ασφαλείας θα ληφθούν για την προστασία μας; Εγώ, για παράδειγμα, μπόρεσα να εισέλθω στο Κοινοβούλιο απόψε χωρίς καν να δείξω ταυτότητα ασφαλείας. Τι είδους μέτρα μπορούν να ληφθούν για την προστασία μας απέναντι σε αυτόν τον κίνδυνο;

<SPEAKER ID=28 NAME="Πρόεδρος">
Κύριε Tannock, αντιλαμβάνεστε ότι έδωσα μεγάλη προσοχή στην πληροφορία στην οποία αναφέρεστε. Έλαβα τη διαβεβαίωση ότι τα σχέδια των τρομοκρατών αφορούσαν μόνο τον καθεδρικό ναό και τη χριστουγεννιάτικη αγορά του Στρασβούργου. Ασφαλώς, όμως, πρέπει να είμαστε πιο προσεκτικοί. Θα δώσω αμέσως τον λόγο στον κ. Balfe, ο οποίος είναι σε θέση να μας εξηγήσει τι μέτρα έχουν ληφθεί για την ενίσχυση της ασφάλειας.

<SPEAKER ID=29 NAME="Balfe">
Κυρία Πρόεδρε, δεν διαθέτω περισσότερες πληροφορίες από εσάς σχετικά με αυτές τις συλλήψεις. Κανείς δεν με ενημέρωσε σχετικά, αλλά είμαι βέβαιος ότι θα ενημερωθώ απόψε και θα ενημερώσω στη συνέχεια τον κ. Tannock. Θα ήθελα, ωστόσο, να επισημάνω ότι, πάρα το γεγονός ότι θεωρούμε ευπρόσδεκτα τα νέα μέτρα στην περίμετρο του κτιρίου, το κτίριο αυτό πρέπει να λειτουργεί για την εξυπηρέτηση των μελών του Κοινοβουλίου. Ελπίζω ότι το Προεδρείο θα επανεξετάσει το θέμα της ασφάλειας και θα προσπαθήσει να το τελειοποιήσει με κάποιον τρόπο, διότι είναι πάρα πολλές οι περιπτώσεις που επισκέπτες των βουλευτών ή άλλες ομάδες ταλαιπωρούνται σημαντικά από τον τρόπο με τον οποίο εφαρμόζονται οι κανόνες. Θα μπορούσαν να είναι λιγότερο κραυγαλέα. Ελπίζω ότι αυτό θα μπορέσει να γίνει.
<P>
Όσον αφορά το ερώτημα του κ. Tannock, θα μάθω ό,τι μπορώ και θα ενημερώσω τον ίδιο και το Σώμα.

<SPEAKER ID=30 NAME="Πρόεδρος">
Από ό,τι φαίνεται πάντως ο κ. Tannock αντιμετωπίζει θετικά τα μέτρα ασφαλείας που το Προεδρείο έκρινε καλό να λάβει.
<P>
Μπορώ να σας πω ότι πολλοί συνάδελφοι μας έθεσαν το ίδιο ερώτημα. Πρέπει να είμαστε ιδιαίτερα προσεκτικοί αυτή τη δύσκολη, είναι αλήθεια, περίοδο.

<SPEAKER ID=31 LANGUAGE="FR" NAME="Krivine">
Κυρία Πρόεδρε, θα ήθελα να αναφερθώ συντόμως στην περίπτωση του ισραηλινού συναδέλφου μας, του βουλευτή κ. Bichara, τη βουλευτική ασυλία του οποίου ήρε πρόσφατα η Κνεσέτ, λόγω πολιτικών απόψεων που εξέφρασε δημοσίως. Φρονώ ότι η ποινή αυτή είναι τελείως αντίθετη με την έννοια της βουλευτικής ασυλίας. Σε κανένα κράτος δεν επιβάλλεται παρόμοια ποινή εις βάρος των βουλευτών που εκφράζουν δημοσίως πολιτικές θέσεις. Νομίζω ότι ο ρόλος του κ. Bichara είναι ιδιαίτερα σημαντικός στο πλαίσιο των σχέσεων Ισραηλινών και Παλαιστινίων προκειμένου να δοθεί μια δίκαιη λύση στη μεταξύ τους σύγκρουση και είμαι της γνώμης ότι πρέπει να παρέμβετε στις ισραηλινές αρχές προκειμένου να εκφράσετε την ανησυχία του Σώματός μας για την επιβολή του μέτρου αυτού, που συνιστά προσβολή των ελευθεριών και παράβαση της συνθήκης που έχει υπογραφεί μεταξύ του Ισραήλ και της Ευρωπαϊκής Ένωσης.

<SPEAKER ID=32 NAME="Πρόεδρος">
Θα εξετάσουμε προσεκτικά το ζήτημα.

<SPEAKER ID=33 LANGUAGE="FR" NAME="Wurtz">
Ευχαριστώ, κυρία Πρόεδρε, για τη δήλωση αλληλεγγύης προς την Αλγερία, στην οποία προβήκατε στην αρχή της συνεδρίασης. Λένε ότι οι φίλοι φαίνονται στις δύσκολες καταστάσεις. Πράγματι, πιστεύω ότι τώρα είναι η στιγμή για να αποδείξουμε έμπρακτα τη φιλία μας στον λαό της Αλγερίας, παρέχοντάς του επείγουσα, πολύμορφη και ουσιαστική βοήθεια ώστε να αντιμετωπίσει τις τεράστιες ζημιές που προκάλεσαν οι θυελλώδεις βροχοπτώσεις οι οποίες έπληξαν το Αλγέρι και το βόρειο τμήμα της Αλγερίας.
<P>
Μια τέτοια φυσική καταστροφή προκαλεί πάντοτε μεγάλη δυστυχία στους πολίτες, κυρίως δε σε αυτούς που βρίσκονται σε περισσότερο μειονεκτική θέση. Στην περίπτωση αυτή, όμως, πρόκειται επιπλέον για μια χώρα που έχει ήδη δοκιμαστεί πολύ εξαιτίας της τρομοκρατίας που ασκούν οι ισλαμιστές, της οικονομικής κρίσης και της πολιτικής κρίσης που εξακολουθεί να διαψεύδει τις ελπίδες τους.
<P>
Η Ομάδα μου υποστηρίζει λοιπόν ότι η Ευρωπαϊκή Ένωση οφείλει να κινητοποιήσει αμέσως τα απαιτούμενα μέσα για να βοηθήσει τους πληγέντες. Επίσης, φρονούμε ότι πρέπει να διδαχθούμε, όχι μόνο οι αρχές και το Σώμα αυτό, αλλά και οι εκπρόσωποι της κοινωνίας των πολιτών της Αλγερίας, από την τραγωδία αυτή ώστε να θέσουμε τις σωστές προτεραιότητες στο πλαίσιο της μελλοντικής συνεργασίας.
<P>
Και, εάν μου επιτρέπετε, κυρία Πρόεδρε, θα ήθελα να ενημερώσω συντόμως τους συναδέλφους για ένα άλλο θέμα, το οποίο δεν χαρακτηρίζεται πια επείγον. Αφορά την υπόθεση της Λεϊλά Ζανά. Το προεδρείο της Ομάδας μου μόλις πραγματοποίησε συνεδρίαση στην Αγκυρα. Ζητήσαμε, φυσικά, να μας επιτραπεί να συναντήσουμε την κάτοχο του βραβείου Ζαχάρωφ, αίτημα στο οποίο λάβαμε κατηγορηματικά αρνητική απάντηση. Μάλιστα μας είπαν και κάτι το οποίο είναι ιδιαίτερα δυσάρεστο σε σχέση με την κάτοχο του βραβείου Ζαχάρωφ, ότι την περίοδο αυτή καταπολέμησης της τρομοκρατίας, δεν μπορεί να γίνει καμία κίνηση στο θέμα της κυρίας Λεϊλά Ζανά.
<P>
Νομίζω ότι το σωστό είναι να γνωρίζουν οι συνάδελφοι την πληροφορία αυτή και ελπίζω να την λάβει υπόψη της η Επιτροπή η οποία επεξεργάζεται επί του παρόντος έκθεση με θέμα τις σχέσεις μεταξύ Τουρκίας και Ευρωπαϊκής Ένωσης.

<SPEAKER ID=34 NAME="Purvis">
Κυρία Πρόεδρε, όταν ο κ. Dupuis κρατείτο στο Λάος την περασμένη εβδομάδα, αρκετοί συνάδελφοί σας, μαζί τους και εγώ, ήμασταν υπό περιορισμό στο αεροδρόμιο των Βρυξελλών επί οκτώ ώρες, από τις 3 μ.μ. μέχρι τις 11 μ.μ., διότι η κυβέρνηση του Βελγίου δε μπορούσε να διασφαλίσει την ελεύθερη κυκλοφορία των Ευρωπαίων πολιτών στην Ευρώπη, συμπεριλαμβανομένων και των μελών του ΕΚ. Δεν μπορούσαμε με κανέναν τρόπο να φύγουμε από τις Βρυξέλλες. Αναγκαστήκαμε να γυρίσουμε πίσω και, τελικά, αναχωρήσαμε από το Charleroi την επόμενη μέρα. Χρειάστηκα 23 ώρες για να φτάσω στο σπίτι μου.
<P>
Ζητώ να γίνουν παραστάσεις προς τη βελγική κυβέρνηση, αλλά και προς άλλες κυβερνήσεις, φυσικά, σχετικά με το ότι όλοι οι Ευρωπαίοι πολίτες, όχι μόνο τα μέλη του ΕΚ, έχουν δικαίωμα ελεύθερης κυκλοφορίας μέσα στην Ευρώπη, και το ότι οι παράνομοι αποκλεισμοί αεροδρομίων πρέπει να αντιμετωπίζονται κατάλληλα από τις αρμόδιες αρχές.

<SPEAKER ID=35 NAME="Πρόεδρος">
Ασφαλώς, κ. Purvis, θα προβώ ευχαρίστως στο διάβημα αυτό.

<SPEAKER ID=36 LANGUAGE="ES" NAME="Sαnchez Garcνa">
Κυρία Πρόεδρε, θα ήθελα να σας πω ότι φέτος τον Ιούλιο, και σύμφωνα με το άρθρο 21 της Συνθήκης της Ευρωπαϊκής Ένωσης, διατύπωσα μία ερώτηση προς το Συμβούλιο Υπουργών της Ένωσης για το δημοψήφισμα της Σαχάρας και για ορισμένες δηλώσεις που είχε κάνει ο κ. Solana, αρμόδιος επί της Εξωτερικής Πολιτικής της Ευρωπαϊκής Ένωσης.
<P>
Πριν από μερικές εβδομάδες, ορισμένα μέλη της Ευρωπαϊκής Ένωσης στα Ηνωμένα Έθνη συζήτησαν την κοινή θέση της Ευρωπαϊκής Ένωσης σχετικά με τη Σαχάρα. Περιέργως, η Γαλλία διαχώρισε τη θέση της από την πρόταση της βελγικής Προεδρίας και απαίτησε να υιοθετηθεί η γραμμή που εκτίθεται στην απάντηση που το Συμβούλιο της Ένωσης έδωσε σε εμένα στις 10 Οκτωβρίου. Μέχρι σήμερα δεν έχω λάβει αυτή την απάντηση. Έγινε λόγος ακόμη και για διπλωματικό επεισόδιο, για κρίση μεταξύ Ισπανίας και Γαλλίας, μεταξύ Ισπανίας και Μαρόκου.
<P>
Θέλω να καταθέσω δύο πράγματα: πρώτον, ότι ουδέποτε είχα πρόθεση να δημιουργήσω διπλωματικό επεισόδιο μεταξύ Ισπανίας και Γαλλίας, ούτε μεταξύ Ισπανίας και Μαρόκου. Και, δεύτερον, την ανησυχία μου για την έλλειψη διαφάνειας του Συμβουλίου έναντι του Κοινοβουλίου, επειδή ο υποφαινόμενος βουλευτής δεν έλαβε επίσημα απάντηση στην ερώτησή του.

<SPEAKER ID=37 NAME="Read">
Κυρία Πρόεδρε, θα πρέπει να γνωρίζετε ότι ο δήμος του Στρασβούργου έχει αδελφοποιηθεί με τον δήμο του Λέστερ, της γενέτειράς μου. Ο Λόρδος Δήμαρχος της πόλης του Λέστερ, Σύμβουλος John Allen, και η σύζυγός του, κυρία Allan, βρίσκονται στο θεωρείο των επισήμων. Η αδελφοποίηση των δύο πόλεων αποτελεί έναν σημαντικό πολιτικό και κοινωνικό δεσμό και ελπίζω ότι θα καλωσορίσετε τον Λόρδο Δήμαρχο και την σύζυγό του εδώ στο Στρασβούργο.
<P>
(Χειροκροτήματα)

<SPEAKER ID=38 NAME="Harbour">
Κυρία Πρόεδρε, λαμβάνω τον λόγο προκειμένου να επιστήσω την προσοχή σας σε ειδησεογραφική εκπομπή του BBC που μεταδόθηκε την περασμένη εβδομάδα με θέμα τη σωματεμπορία παιδιών μεταξύ χωρών της Ευρωπαϊκής Ένωσης και της Βόρειας Αφρικής. Ήταν μία ιδιαίτερα ανησυχητική εκπομπή, την οποία θα αποστείλω στις υπηρεσίες σας. Εκ μέρους των συναδέλφων του Σώματος, οι οποίοι γνωρίζω ότι ανησυχούν ιδιαίτερα για τα θέματα αυτά, σας ζητώ να θέσετε το θέμα υπ' όψιν της Επιτροπής και των κρατών μελών με το ερώτημα αν είναι δυνατό να ληφθούν μέτρα σε ολόκληρη την Ευρωπαϊκή Ένωση για να πατάξουμε αυτή τη φρικτή εκμετάλλευση νέων ανθρώπων που προέρχονται από ένα πολύ στερημένο κομμάτι του κόσμου.

<SPEAKER ID=39 NAME="Κόρακας">
Κυρία Πρόεδρε, θέλω για μια ακόμη φορά να καταγγείλω τους βάρβαρους βομβαρδισμούς που εδώ και μερικές μέρες, εβδομάδες θα έλεγα, σκοτώνουν άμαχους, καταστρέφουν ακόμη και νοσοκομεία. Βομβαρδισμοί που έχουν δυστυχώς τη συμπαράσταση των κυβερνήσεων των χωρών μας.
<P>
Οι δηλώσεις των αμερικανών υπευθύνων ότι σκοπός της επίθεσης δεν είναι πλέον ο Μπεν Λάντεν αλλά η διάλυση της Αλ Κάιντα, που κανείς δεν ξέρει πού βρίσκεται, καθώς επίσης και ότι έρχεται η σειρά και άλλων χωρών, μας ανησυχούν ιδιαίτερα και αποκαλύπτουν τους πραγματικούς στόχους των ΗΠΑ, που δείχνουν ότι το κτύπημα της 11ης του Σεπτέμβρη ήταν το πρόσχημα για την προώθηση ενός σχεδίου από πριν καταστρωμένου για να θέσουν υπό τον έλεγχό τους αυτή την τόσο σημαντική περιοχή και να καταναλώσουν τα όπλα τους.
<P>
Από την άλλη, στις χώρες μας και στις ΗΠΑ πληθαίνουν ευτυχώς οι αντιδράσεις των λαών μας, που απαιτούν να σταματήσει αμέσως η βάρβαρη επίθεση και σε κάθε περίπτωση να μην εκπληρώσουν οι χώρες μας, οι κυβερνήσεις των χωρών μας, την πρόθεσή τους για αποστολή στρατευμάτων στο Αφγανιστάν. Οι ευρωβουλευτές του ΚΚΕ, κυρία Πρόεδρε, στηρίζουμε με όλες τις δυνάμεις μας τις κινητοποιήσεις αυτές και ελπίζουμε ότι θα δυναμώσουν παραπέρα για να σταματήσουν το έγκλημα που διαπράττεται.

<SPEAKER ID=40 LANGUAGE="FI" NAME="Paasilinna">
Κυρία Πρόεδρε, θα αναφερθώ στο γεγονός ότι το τηλεοπτικό δίκτυο του Κοινοβουλίου εξακολουθεί να μην μεταδίδει ούτε σήμα ούτε ήχο από τη Φινλανδία. Από τις αρχές Σεπτεμβρίου έχουμε αναφερθεί στο εν λόγω θέμα με 4 διαφορετικούς τρόπους: καταρχάς προφορικά, έπειτα μέσω του ηλεκτρονικού ταχυδρομείου, εν συνεχεία με την υπογραφή επιστολής από όλους τους φινλανδούς βουλευτές, η οποία στις 2 Οκτωβρίου διαβιβάστηκε στον Κοσμήτορα, και κατόπιν στην πρώτη σύνοδο του Οκτωβρίου εγώ προσωπικά ανακίνησα και πάλι το θέμα. Σε κανένα από τα εν λόγω διαβήματα δεν υπήρξε η παραμικρή ανταπόκριση. Είναι σαν να μιλάμε στον τοίχο. Η Φινλανδία είναι η κορυφαία χώρα στον χώρο της τεχνικής και εμείς αισθανόμαστε όνειδος για αυτή τη συμπεριφορά. Ζητώ να επιληφθείτε τάχιστα του θέματος, επειδή στον κόσμο συμβαίνουν τόσα πολλά, ώστε είναι άμεσα απαραίτητη η συμβολή και αυτού του κράτους μέλους, του μοναδικού που έχει τεθεί εκτός πληροφόρησης.

<SPEAKER ID=41 NAME="Πρόεδρος">
Οφείλω να πω ότι μου προκαλεί έκπληξη το γεγονός. Οι Φινλανδοί συνάδελφοι έχουν παρέμβει πολλές φορές σχετικά με το θέμα αυτό και πίστευα ότι το πρόβλημα έχει επιλυθεί εδώ και καιρό. Πάντως, μπορείτε να στηριχθείτε σε εμένα: θα θίξω εκ νέου το θέμα στους Κοσμήτορες, οι οποίοι δεν εκπροσωπούνται αυτή τη στιγμή στην αίθουσα, διότι πιστεύω ότι είναι πολύ σημαντικό και πρέπει να επιλυθεί γρήγορα.

<SPEAKER ID=42 NAME="Santini">
Κυρία Πρόεδρε, όπως τονίστηκε προηγουμένως, αυτή η εβδομάδα δεν είναι σε καμία περίπτωση μια κανονική εβδομάδα ολομέλειας. Εδώ και δύο μήνες διαδραματίζεται κάτι που ονομάζεται πόλεμος, ένας φοβερός πόλεμος κατά της τρομοκρατίας· από σήμερα το πρωί η Ιταλία μετέτρεψε τη συμπαράσταση και την αλληλεγγύη της προς τις Ηνωμένες Πολιτείες σε συγκεκριμένη παρουσία: σήμερα φεύγουν, πράγματι, οι ιταλικές στρατιωτικές δυνάμεις που πηγαίνουν να ενωθούν με τις Ηνωμένες Πολιτείες και με όλες τις στρατιωτικές δυνάμεις της Ευρωπαϊκής Ένωσης που σήμερα ασχολούνται σαφώς με αυτόν τον πόλεμο κατά της βαρβαρότητας. Λοιπόν, ενώπιον αυτού του γεγονότος, στο οποίο δεν πρέπει με τίποτα να συνηθίσουμε ή να εξοικειωθούμε, μου φαίνεται κατηγορηματικά αδύναμη η πρόταση της ημερήσιας διάταξης: μια ανακοίνωση της Επιτροπής κατά τη συνεδρίαση της Τετάρτης.
<P>
Κυρία Πρόεδρε, περίμενα κάτι περισσότερο! Δεν ξέρω τι συμβαίνει στους συναδέλφους, αλλά όταν επιστρέφω στην πατρίδα μου οι ευρωπαίοι πολίτες που με περιβάλλουν, οι συμπολίτες μου, με ρωτούν ένα μόνο πράγμα: "Τι πιστεύετε εσείς, εκεί πάνω, για αυτά που συμβαίνουν; Τι μπορείτε να μας πείτε για να μας καθησυχάσετε ή για να δώσετε μια εξήγηση στις ανησυχίες μας;" Λοιπόν, μου φαίνεται ειλικρινά αδύναμη η παρουσία - με όλον τον σεβασμό για το άτομό της - της Αντιπροέδρου της Κυβερνήσεως του Βελγίου, κ. Durant, που ασχολείται με τις μεταφορές, όχι με τον πόλεμο, η οποία σίγουρα θα έχει να διαβάσει ένα δυναμικό έγγραφο της Προεδρίας. Μου φαίνεται - επαναλαμβάνω - σχεδόν προσβλητικό για το Κοινοβούλιο, αυτή τη στιγμή, που δεν έρχεται ο βέλγος Πρωθυπουργός. Σας προτείνω εξάλλου, κυρία Πρόεδρε, να εξακριβώσετε τη δυνατότητα να έχουμε εδώ και τον κύριο Χαβιέ Σολάνα: αυτός είναι ο εκπρόσωπός μας σε ό,τι αφορά την εξωτερική πολιτική· αυτός είναι που θα έπρεπε, που πρέπει να μας παράσχει σαφείς, συγκεκριμένες, τεχνικές πληροφορίες. Δεν μπορούμε να αρκεστούμε σε μερικές δηλώσεις καλής θέλησης, σε μία πολιτική τοποθέτηση. Είμαστε σε πόλεμο, αλλά μου φαίνεται ότι μερικοί ίσως να μην έχουν καταλάβει ακόμη καλά την έκταση αυτού του γεγονότος και τη σημασία της στιγμής που ζούμε.
<P>
Για να κάνω πιο συγκεκριμένη λοιπόν αυτήν την παρέμβασή μου, σας ζητώ - αν οι καιροί το επιτρέπουν ακόμα - να ζητήσετε από τον κ. Σολάνα να προσέλθει ενώπιον του Κοινοβουλίου και να μας πει συγκεκριμένα τι συμβαίνει στο Αφγανιστάν, για να μάθουμε όχι μόνο τις λεπτομέρειες των στρατιωτικών επιχειρήσεων, αλλά και το τι κάνουμε, όλοι μαζί, στον τομέα της ανθρωπιστικής βοήθειας για να συνδράμουμε τους πληγέντες πληθυσμούς.

<SPEAKER ID=43 NAME="Αλυσανδράκης">
Κυρία Πρόεδρε, κυρίες και κύριοι συνάδελφοι, με ιδιαίτερη ανησυχία μαθαίνουμε ότι η κυβέρνηση του Ηνωμένου Βασιλείου ετοιμάζει επειγόντως νόμο που θα επιτρέπει την επ' αόριστο κράτηση υπόπτων για τρομοκρατία. Μαθαίνουμε ακόμα ότι έχει την πρόθεση να αποσυρθεί από την Ευρωπαϊκή Σύμβαση για τα ανθρώπινα δικαιώματα, η οποία απαγορεύει την κράτηση χωρίς δίκη.
<P>
Η εξέλιξη αυτή, μαζί με τον πρόσφατο αντιτρομοκρατικό νόμο που ψηφίστηκε από το Κογκρέσσο των Ηνωμένων Πολιτειών και παρέχει επίσης εκτεταμένες δυνατότητες κράτησης, αλλά και τα σχέδια της Ευρωπαϊκής Ένωσης (ένταλμα σύλληψης, ορισμός τρομοκρατίας, ενίσχυση αστυνομικής συνεργασίας) είναι ιδιαίτερα επικίνδυνη. Επιβεβαιώνει δυστυχώς τις εκτιμήσεις μας ότι η αποτρόπαια επίθεση της 11ης Σεπτέμβρη χρησιμοποιείται από τις ιμπεριαλιστικές δυνάμεις όχι μόνο για να τακτοποιήσουν λογαριασμούς στο διεθνή χώρο αλλά και για να κατατροπώσουν τον εσωτερικό εχθρό, να χτυπήσουν τα ατομικά και συλλογικά δικαιώματα.
<P>
Είναι ενθαρρυντικό όμως ότι η Αμερικανική Ένωση Πολιτικών Ελευθεριών, αλλά και πολλοί αμερικανικοί, βρετανικοί και άλλοι οργανισμοί για τα ανθρώπινα δικαιώματα καταδίκασαν έντονα τέτοιες ενέργειες. Πράγματι, μόνο οι λαϊκές αντιδράσεις, μόνο το ενωμένο λαϊκό κίνημα μπορούν να ακυρώσουν στην πράξη τέτοιους νόμους και να αποτρέψουν την διάδοσή τους σε όλη την ευρωπαϊκή ήπειρο.

<SPEAKER ID=44 NAME="MacCormick">
Κυρία Πρόεδρε, ένα διαδικαστικό θέμα. Θα ήταν κρίμα αν κανένας βουλευτής του Ηνωμένου Βασιλείου δεν ελάμβανε το λόγο για να πει στον κ. Αλυσανδράκη ότι και εμείς ανησυχούμε ιδιαίτερα για αυτήν την πρόταση και ελπίζουμε ότι δεν θα γίνει δεκτή χωρίς αντιδράσεις.

<SPEAKER ID=45 NAME="Lynne">
Κυρία Πρόεδρε, εφόσον ανακοινώσατε ότι οι ψηφοφορίες θα αρχίσουν στις 11.30 π.μ. την Πέμπτη, θα μπορούσατε να μου πείτε τι θα γίνει με την έκθεσή μου για το Ευρωπαϊκό Έτος των Ατόμων με Ειδικές Ανάγκες; Θα ήταν πράγματι άδικο να μετατεθεί η συζήτηση μίας έκθεσης που πραγματεύεται τα δικαιώματα των ατόμων με ειδικές ανάγκες την Πέμπτη το απόγευμα, όταν απουσιάζουν οι περισσότεροι βουλετές και συνεπώς οι περισσότεροι δεν θα είναι παρόντες για να ψηφίσουν.
<P>
Όσον αφορά τα δικαιώματα των ατόμων με ειδικές ανάγκες, το Σώμα έχει επιδείξει μεγάλη αμέλεια από πλευράς πρόσβασης. Θα ήταν δείγμα σημαντικής άγνοιας των προβλημάτων που αντιμετωπίζουν τα άτομα αυτά, αν δεν τους δείξουμε έστω κάποιο σεβασμό, προγραμματίζοντας αυτήν τη συζήτηση για μια χρονική στιγμή κατά την οποία οι βουλευτές θα είναι παρόντες για να συζητήσουν και να ψηφίσουν σχετικά με το σημαντικό αυτό θέμα.

<SPEAKER ID=46 NAME="Πρόεδρος">
Κυρία Lynne, σας κατανοώ απόλυτα, όμως, έτσι και αλλιώς, και το γνωρίζετε πολύ καλά, η έκθεσή σας δεν θα εξεταζόταν το πρωί ακόμη και αν δεν επισπεύδαμε την ώρα των ψηφοφοριών. Εάν κοιτάξετε την ημερήσια διάταξη - την έχω μπροστά μου - θα δείτε ότι προβλέπονται, πριν από την έκθεσή σας, η δήλωση του Συμβουλίου και της Επιτροπής για την οικονομική κατάσταση και την απασχόληση, η έκθεση Figueiredo και η έκθεση Bouwman. Είναι προφανές λοιπόν ότι δεν θα είχαμε έτσι και αλλιώς τον χρόνο να τελειώσουμε την έκθεσή σας από τις 10 ως τις 12 το μεσημέρι. Λυπούμαι πολύ, πιστεύω, όμως, ότι έχετε απόλυτο δίκιο να υπογραμμίζετε το πρόβλημα.

<CHAPTER ID=5>
Πρόσβαση στα έγγραφα του Ευρωπαϊκού Κοινοβουλίου
<SPEAKER ID=47 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0349/2001) της κ. Maij-Weggen, εξ ονόματος της Επιτροπής Συνταγματικών Υποθέσεων, σχετικά με την προσαρμογή του Κανονισμού του Κοινοβουλίου στον κανονισμό (ΕΚ) αριθ. 1049/2001 του Ευρωπαϊκού Κοινοβουλίου και του Συμβουλίου για την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής (2001/2135(REG)).

<SPEAKER ID=48 LANGUAGE="NL" NAME="Maij-Weggen">
. (NL) Κύρια Πρόεδρε, την εβδομάδα αυτή θα ολοκληρωθεί προσωρινά η συζήτηση που διεξάγει το Ευρωπαϊκό Κοινοβούλιο σχετικά με τον Κανονισμό ο οποίος αφορά τη "διαφάνεια στη διοίκηση" . Επισήμως ο κανονισμός έχει τίτλο "πρόσβαση στα έγγραφα" , αλλιώς όμως αποκαλείται στην καθομιλουμένη. Τον Μάιο, μετά από διαπραγματεύσεις μηνών με το Συμβούλιο και την Επιτροπή, μπορέσαμε να ολοκληρώσουμε τη συζήτηση του κανονισμού θετικά. Για εμένα προσωπικά ήταν μία σημαντική στιγμή, διότι αγωνίζομαι εδώ και χρόνια για περισσότερη διαφάνεια στην Ευρωπαϊκή Ένωση.
<P>
Σύμφωνα με τον κανονισμό, κάθε ένα από τα όργανα της Ένωσης, η Επιτροπή, το Συμβούλιο και το Κοινοβούλιο, θα μεριμνήσουν προκειμένου ο κανονισμός αυτός να έχει ενσωματωθεί πριν από την 3η Δεκεμβρίου στους εσωτερικούς κανονισμούς τους, στους κανόνες που διέπουν την εργασία και τις συνεδριάσεις τους. Όσον αφορά το Κοινοβούλιο, αυτό σημαίνει ότι οφείλουμε να εξετάσουμε τον Εσωτερικό Κανονισμό μας προκειμένου να διαπιστώσουμε εάν απαιτούνται περαιτέρω βελτιώσεις. Μας δίνεται συχνά η εντύπωση ότι η Επιτροπή και το Συμβούλιο είναι τα όργανα που παρουσιάζουν ελλείψεις στον τομέα αυτόν, διαπιστώσαμε όμως ότι θα μπορούσαν να πραγματοποιηθούν ορισμένες τροποποιήσεις και στον δικό μας Εσωτερικό Κανονισμό. Κύρια Πρόεδρε, μιλώ χρησιμοποιώντας το πρώτο πληθυντικό πρόσωπο, εκφράζοντας έτσι και τον συνεισηγητή, κ. Cashman, με τον οποίο συνεργάστηκα στενά. Καταλήξαμε στο συμπέρασμα αυτό στην Επιτροπή Συνταγματικών Υποθέσεων, καθώς επίσης και στην Επιτροπή Ελευθεριών και Δικαιωμάτων των Πολιτών. Έτσι ακριβώς έπρεπε να γίνει, διότι οι δύο αυτές επιτροπές συνεργάστηκαν από τα πρώτα στάδια της συζήτησης. Θέλω να ευχαριστήσω εξάλλου θερμά τον συνάδελφο Cashman για την εποικοδομητική συνεργασία που είχαμε όλο αυτό το διάστημα.
<P>
Ποιες είναι οι προτεινόμενες τροποποιήσεις στον Εσωτερικό Κανονισμό μας, για τις οποίες ζητούμε την υποστήριξή σας; Πρόκειται πρώτα από όλα για το δικαίωμα όλων των πολιτών στην Ευρωπαϊκή Ένωση, περιλαμβανομένων και των πολιτών τρίτων χωρών, για πρόσβαση στα έγγραφα του Ευρωπαϊκού Κοινοβουλίου. Το δικαίωμα αυτό υπήρχε μεν για τους Ευρωπαίους πολίτες, όχι όμως και για τους πολίτες τρίτων χωρών οι οποίοι είχαν άδεια διαμονής στην ΕΕ. Στο σημείο αυτό υπάρχει επομένως ανάγκη διεύρυνσης, προκειμένου να καλύπτονται και οι πολίτες αυτοί. Μάλιστα, η τροποποίηση αυτή συνάδει με την "Freedom of Information Act" των Ηνωμένων Πολιτειών. Δεν κάνουμε επομένως τίποτε το ιδιαίτερο στο σημείο αυτό.
<P>
Δεύτερον, ο ορισμός των εγγράφων στα οποία μπορούν να έχουν πρόσβαση οι πολίτες οφείλει, σύμφωνα με τον κανονισμό, να διατυπωθεί ευρύτερα από ό,τι συμβαίνει στον παρόντα Εσωτερικό Κανονισμό. Θα πρέπει να περιλαμβάνει όλα τα έγγραφα του Κοινοβουλίου, περιλαμβανομένων επομένως και των προπαρασκευαστικών εγγράφων, όπως π.χ. τα έγγραφα εργασίας των εισηγητών ή των κοινοβουλευτικών αντιπροσωπειών. Δεν περιλαμβάνεται όμως η προσωπική αλληλογραφία των μελών του Κοινοβουλίου, ούτε και τα εσωτερικά έγγραφα των πολιτικών ομάδων, διότι δεν αποτελούν επίσημα κοινοβουλευτικά έγγραφα. Υπάρχει σχετική νομολογία του Δικαστηρίου των Ευρωπαϊκών Κοινοτήτων, την οποία θέλουμε, και φυσικά οφείλουμε, να σεβαστούμε.
<P>
Η τρίτη απαίτηση του κανονισμού, η οποία δεν προβλέπεται στον Εσωτερικό Κανονισμό μας, προβλέπει ότι όλα τα δημόσια έγγραφα θα πρέπει να πρωτοκολλούνται έτσι ώστε να αναφέρονται όλα τα έγγραφα με τίτλο και αριθμό. Αυτός ο αριθμός πρωτοκόλλου θα πρέπει επιπλέον να είναι διαθέσιμος στο Διαδίκτυο και να έχουν πρόσβαση οι πολίτες σε αυτόν. Κάτι τέτοιο θα απαιτήσει φυσικά τις αναγκαίες προσπάθειες και για τον λόγο αυτόν τα όργανα έχουν καιρό μέχρι τον Ιούνιο προκειμένου να ανταποκριθούν. Ευχόμαστε λοιπόν καλή επιτυχία στην ομάδα μας με τον αναπληρωτή Γενικό Γραμματέα, διότι παραμένει δύσκολο έργο να αναλυθούν όλα αυτά τα ζητήματα. Τον Ιούνιο θα αξιολογήσουμε την πρόοδο που έχει επιτευχθεί.
<P>
Τέταρτος όρος, ο οποίος δεν προβλέπεται στον σημερινό Εσωτερικό Κανονισμό μας, είναι η δημοσίευση των πρακτικών του προεδρείου του Κοινοβουλίου. Δεν είναι και τόσο σημαντικό το πρόβλημα αυτό, διότι τα πρακτικά δημοσιεύονται έτσι και αλλιώς μετά από κάποιο διάστημα. Ωστόσο, ο Εσωτερικός Κανονισμός μας δεν καθιστούσε τη δημοσίευση αυτή υποχρεωτική, όπως οφείλει να την καθιστά στο εξής. Συνιστώ μάλιστα στην έκθεσή μου να δημοσιεύονται τα πρακτικά κάπως ενωρίτερα από ό,τι συμβαίνει σήμερα. Εξάλλου, έτσι και αλλιώς το μεσημέρι μετά την συνεδρίαση γνωρίζει ολόκληρο το Κοινοβούλιο τι συζητήθηκε.
<P>
Το πέμπτο σημείο στη συνέχεια, κυρία Πρόεδρε: στο Κοινοβούλιο γνωρίζουμε το φαινόμενο των συνεδριάσεων κεκλεισμένων των θυρών εφόσον συζητώνται ευαίσθητα ζητήματα. Εμείς προτείνουμε να διεξάγονται μεν οι συνεδριάσεις αυτές κεκλεισμένων των θυρών, όμως να εφαρμόζονται τα άρθρα 4 και 9 του κανονισμού για τα πρακτικά. Ό,τι δεν εμπίπτει στα άρθρα αυτά, θα πρέπει να δημοσιεύεται μέσω των πρακτικών. Κάτι τέτοιο θα μπορούσε να αναγκάσει, ελπίζω, τις διάφορες επιτροπές να μην διεξάγουν άνευ λόγου συνεδριάσεις κεκλεισμένων των θυρών.
<P>
Το τελευταίο σημείο αφορά τις διαβουλεύσεις μεταξύ Επιτροπής, Συμβουλίου και Κοινοβουλίου εφόσον υπάρχουν διαφορές. Το Κοινοβούλιο οφείλει να συμμετέχει στις διαβουλεύσεις αυτές και θεωρούμε σκόπιμο να διορίσουμε έναν αντιπρόεδρο του Κοινοβουλίου ως υπεύθυνο για αυτές. Θέλουμε να αναφέρεται αυτό ρητώς στον Εσωτερικό Κανονισμό, έτσι ώστε να είναι σαφές ποιος είναι υπεύθυνος.
<P>
Κυρία Πρόεδρε, αυτά όσον αφορά τις σημαντικότερες τροποποιήσεις στον Εσωτερικό Κανονισμό μας. Κατά την τελική ψηφοφορία η Επιτροπή Συνταγματικών Υποθέσεων υποστήριξε με μεγάλη πλειοψηφία τις τροποποιήσεις αυτές. Δεν είναι και τόσο πολλές, ευελπιστώ λοιπόν ότι θα μπορέσουμε να καταλήξουμε σε αίσιο αποτέλεσμα. Έχουν υποβληθεί και τέσσερις τροπολογίες, μία από την ομάδα μου και τρεις από τους Πρασίνους. Ως εισηγήτρια δεν έχω ιδιαίτερο πρόβλημα με την τροπολογία της ομάδας μου, θα πρέπει όμως να εξετάσουμε λεπτομερέστερα τις τροπολογίες των Πρασίνων, διότι δεν έχει νόημα να αποφασίσουμε εμείς περισσότερα από ό,τι προβλέπουν οι διατάξεις του κανονισμού. Θα έπρεπε αυτό να το είχαμε κάνει στον κανονισμό και για τον λόγο αυτόν θα έτεινα να απορρίψω αυτές τις τροπολογίες.
<P>
Κυρία Πρόεδρε, ένα τελευταίο σχόλιο: ο παρών κανονισμός, καθώς και η τροποποίηση του Εσωτερικού Κανονισμού μας, είναι ιδιαίτερα σημαντικά ζητήματα, διότι παρέχουν περισσότερη πρόσβαση στους πολίτες μας στα εσωτερικά έγγραφα του Κοινοβουλίου και ολόκληρης της Ευρωπαϊκής Ένωσης. Αυξάνεται επομένως η διαφάνεια έτσι. Αυξάνεται επίσης και η εμπιστοσύνη των πολιτών, την οποία τόσο πολύ χρειαζόμαστε. Είναι θετικό το γεγονός αυτό και ελπίζω ότι θα εγκρίνουμε την Τρίτη αυτόν τον Εσωτερικό Κανονισμό που προτείνουμε.

<SPEAKER ID=49 NAME="Cashman">
. (ΕΝ) Κύριε Πρόεδρε, θα ήθελα να ξεκινήσω ευχαριστώντας την κ. Maij-Weggen για τις παρατηρήσεις της. Χάρηκα ολόψυχα τη συνεργασία μας στο θέμα αυτό και βρίσκομαι στην ευχάριστη θέση να πω ότι τα συμπεράσματα της έκθεσής της αντιπροσωπεύουν τις κοινές μας προσπάθειες. Συμφωνώ επίσης με όσα είπε σχετικά με τις τροπολογίες.
<P>
Πριν προχωρήσω, θα ήθελα οι υπηρεσίες του Κοινοβουλίου να αποφανθούν κατά πόσον η τροπολογία αρ. 17 της ομάδας ΠΡΣ/ΕΕΣ είναι παραδεκτή, γιατί επιχειρεί επαναδιατύπωση του κανονισμού. Ζητά από το Κοινοβούλιο να εγκρίνει κριτήρια για τον ορισμό των πληροφοριών και εγγράφων ευαίσθητου χαρακτήρα. Ο ορισμός των εγγράφων ευαίσθητου χαρακτήρα περιλαμβάνεται, ωστόσο, στο άρθρο 9 του κανονισμού σε συνδυασμό με το άρθρο 4(1)(α).
<P>
Θα ήθελα και πάλι να ευχαριστήσω την κ. Maij-Weggen για τη συνεπή προσέγγισή της όσον αφορά τη διαφάνεια και τη δημοσιότητα. Είναι απολύτως σωστό να εγκρίνουμε τροποποιήσεις του Κανονισμού μας ώστε, όχι μόνο να συμμορφωθούμε με τον κανονισμό που αφορά την πρόσβαση στα επίσημα έγγραφα, αλλά και για να αρχίσουμε να λογοδοτούμε στους πολίτες τους οποίους υποτίθεται εκπροσωπούμε.
<P>
Συνεπώς, τώρα που ο Επίτροπος Barnier είναι εδώ, θεωρώ σημαντικό να αναφέρω κάποιους προβληματισμούς μου σχετικά με την έναρξη ισχύος αυτού του κανονισμού στις 3 Δεκεμβρίου 2001. Όταν τεθεί σε ισχύ ο κανονισμός, το δικαίωμα πρόσβασης του πολίτη σε έγγραφα των θεσμικών οργάνων δεν θα αποτελεί πλέον παραχώρηση που θα εναπόκειται στη διακριτική τους ευχέρεια, αλλά θεμελιώδες δικαίωμα που θα πηγάζει από το άρθρο 255. Εφόσον η Συνθήκη δεν περιλαμβάνει καμία άλλη νομική βάση για την πρόσβαση στα επίσημα έγγραφα, ο κανονισμός του άρθρου 255 θα αποτελέσει το πλαίσιο για το σύνολο του παράγωγου δικαίου και για τους εσωτερικούς κανονισμούς των θεσμικών οργάνων, που θα πρέπει να είναι σύμφωνοι με αυτόν. Συνεπώς, η Επιτροπή έχει την ευθύνη να υποβάλει επίσημες προτάσεις για την κατάργηση ή την τροποποίηση του παράγωγου δικαίου που δεν είναι σύμφωνο με τις αρχές και τα όρια τα οποία καθορίζονται στο άρθρο 18(3) του κανονισμού. Το σημείο αυτό έχει εξαιρετική σημασία εάν θέλουμε να θέσουμε σε ισχύ αυτόν τον κανονισμό.
<P>
Παρομοίως, όσον αφορά τον ευρύτερο ορισμό οργάνων, οργανισμών και υπηρεσιών, η Επιτροπή έχει λάβει εντολή, μέσω της αιτιολογικής σκέψης αρ. 8 και μέσω της κοινής δήλωσης, να επανεξετάσει τους κανονισμούς που διέπουν τη λειτουργία των υπηρεσιών και, όπου είναι απαραίτητο, να προτείνει τροποποιήσεις το συντομότερο δυνατόν.
<P>
Όσον αφορά τη Διοργανική Επιτροπή - και πρέπει να πω ότι όλα αυτά τα σημεία είναι σχετικά εφόσον εμείς οι ίδιοι εγκρίνουμε τις αλλαγές του Κανονισμού μας - η προεδρία του Συμβουλίου δήλωσε ότι πιστεύει πως η Διοργανική Επιτροπή θα πρέπει να λειτουργεί σε επίπεδο γενικού γραμματέα. Η άποψη αυτή διαφέρει από την άποψη του Προέδρου Πρόντι και του Κοινοβουλίου. Αν και διστάζω, πρέπει να πω ότι είναι ανοησία να προτείνεται ότι οι γενικοί γραμματείς πρέπει να συμμετέχουν σε αυτήν τη διοργανική επιτροπή. Η ουσία της πολιτικής παρουσίας είναι η πολιτική λογοδοσία.
<P>
Τελειώνοντας, η κ. Maij-Weggen έκανε μία εξαιρετική εργασία στο θέμα αυτό και ήρθε ο καιρός η Επιτροπή να διασφαλίσει ότι η Συνθήκη θα γίνει σεβαστή και ότι οι κανονισμοί που απορρέουν από αυτήν θα κατατεθούν ενώπιον του Σώματος.

<SPEAKER ID=50 LANGUAGE="ES" NAME="Mιndez de Vigo">
Κύριε Πρόεδρε, απόψε στην Ολομέλεια του Ευρωπαϊκού Κοινοβουλίου συζητούμε μια σημαντική έκθεση, επειδή σχετίζεται με κάτι που το Ευρωπαϊκό Κοινοβούλιο υπερασπιζόταν ανέκαθεν: την αρχή της διαφάνειας, μεταφερμένης στο δικαίωμα πρόσβασης στα έγγραφα, το οποίο έχουν οι πολίτες, και, συγχρόνως, στην αρχή του ανοίγματος και της εγγύτητας προς αυτούς. Επομένως, μιλάμε για το άρθρο 255 της Συνθήκης (έτσι όπως μεταρρυθμίστηκε στο Αμστερνταμ) και επίσης για ένα σημαντικό άρθρο του Χάρτη των Θεμελιωδών Δικαιωμάτων της Ευρωπαϊκής Ένωσης, το άρθρο 42.
<P>
Μετά τη συμφωνία στην οποία κατέληξαν το Συμβούλιο και το Κοινοβούλιο, πρόκειται για την ενσωμάτωση στον Εσωτερικό Κανονισμό του Κοινοβουλίου των αρχών που αναπτύσσονται στα προαναφερθέντα άρθρα της Συνθήκης και του Χάρτη των Θεμελιωδών Δικαιωμάτων, αντιστοίχως.
<P>
Θέλω να συγχαρώ ειλικρινέστατα την κ. Maij-Weggen για το εξαίρετο έργο της· η έκθεσή της (με τις τροπολογίες που πρότεινε η ίδια) εγκρίθηκε από την επιτροπή με 25 ψήφους υπέρ και μία κατά. Θέλω επίσης να συγχαρώ τον κ. Cashman. Πιστεύω ότι υπήρξε καλή σχέση μεταξύ των μεν και των δε και ότι όλες οι προτάσεις της Επιτροπής Ελευθεριών των Πολιτών ελήφθησαν υπόψη από την Επιτροπή Συνταγματικών Υποθέσεων.
<P>
Ως εκ τούτου, κύριε Πρόεδρε, στην αυριανή ψηφοφορία πρόκειται να μεταφέρουμε και να ενσωματώσουμε στον Κανονισμό μας μία θεμελιώδη πολιτική αρχή. Κατ' αυτόν τον τρόπο, συμπεριλαμβάνουμε στην έννομη τάξη που ρυθμίζει τις σχέσεις μας μία θεμελιώδη αρχή προς όφελος εκείνης της διαφάνειας και του ανοίγματος στα οποία αναφέρθηκα.
<P>
Κύριε Πρόεδρε, η Ομάδα μου πρόκειται να υποστηρίξει μία τροπολογία την οποία κατέθεσε η ίδια, όχι τυχαία, αλλά επειδή είναι μια καλή τροπολογία. Κατά τα λοιπά, θα ακολουθήσουμε τις προτάσεις της κ. Maij-Weggen. Ελπίζω το αποτέλεσμα της ψηφοφορίας να είναι επαρκές - πάνω από 314 ψήφους - ώστε οι εν λόγω προτάσεις να μπορέσουν να ενσωματωθούν στον Κανονισμό του Κοινοβουλίου.
<P>
Εξ ονόματος του Ευρωπαϊκού Λαϊκού Κόμματος, θέλω να συγχαρώ εκ νέου τους δύο εισηγητές για το σπουδαίο έργο που επετέλεσαν.

<SPEAKER ID=51 LANGUAGE="DE" NAME="Martin, Hans-Peter">
Κύριε Πρόεδρε, τι είναι διαφάνεια; Η διαφάνεια διασφαλίζεται - αυτή είναι η επιχειρηματολογία που θα μπορούσε και θα όφειλε κανείς να χρησιμοποιήσει -, εάν σε όλους τους ενδιαφερόμενους ευρωπαίους πολίτες παρεχόταν πρόσβαση, στο μέτρο του δυνατού, σε όλα τα έγγραφα των ευρωπαϊκών θεσμικών οργάνων, καθώς και εάν διασφαλιζόταν η δημοσιοποίηση των συνεδριάσεων του Συμβουλίου. Σε αυτή την κοινότοπη φράση συνοψίζεται το ιδρυτικό έγγραφο της ευρωπαϊκής πρωτοβουλίας για τη διαφάνεια, την οποία υιοθέτησαν διάφοροι βουλευτές και προσωπικότητες της δημόσιας ζωής ολόκληρης της Ευρώπης και η οποία άρχισε λίαν προσφάτως να υλοποιείται, με βάση τον υφιστάμενο κανονισμό 1049/2001 και τις ανάλογες προσαρμογές, στις οποίες προβαίνουμε σήμερα εδώ στο Κοινοβούλιο.
<P>
Πώς θα επιθυμούσαμε τη διαφάνεια; Στο σημείο αυτό εξακολουθούν να υπάρχουν διαφορετικές απόψεις. Προσωπικά θα επιθυμούσα τον ευρωπαϊκό τύπο διαφάνειας ως ένα μείγμα αμερικανικής και σουηδικής, δηλαδή απεριόριστης πρόσβασης σχεδόν σε όλα, χωρίς καν την ύπαρξη μητρώου, και με ουσιαστική δυνατότητα ελέγχου και διαρκούς παρακολούθησης των δραστηριοτήτων μας στο Κοινοβούλιο, αλλά κυρίως εκεί όπου λαμβάνονται πραγματικά οι σημαντικές αποφάσεις, ήτοι στο Συμβούλιο. Προς αυτήν την κατεύθυνση δεν υπάρχει δυστυχώς ακόμα η ανάλογη πλειοψηφία στο παρόν Κοινοβούλιο. Μπορεί επίσης κάποιος να προβάλει το εξής επιχείρημα: Η ευρωπαϊκή κοινή γνώμη στην πλειονότητά της δεν έχει προχωρήσει ακόμα τόσο πολύ. Ασφαλώς μπορεί να προβληθεί το επιχείρημα ότι, εάν ένας ιταλός ή αυστριακός πολίτης απευθύνει επιστολή σε κάποιο από τα θεσμικά όργανα της ΕΕ, τότε αυτή θα καταγραφεί αυτομάτως σε ένα δημόσιο μητρώο. Αυτό είναι κάτι που δεν είχε λάβει υπόψη του και θα συμπεριφερόταν διαφορετικά εάν το γνώριζε, ενώ για έναν Σουηδό κάτι τέτοιο θα ήταν αυτονόητο.
<P>
Θεωρώ εντούτοις ότι πρέπει να συνεχίσουμε την πορεία που έχουμε χαράξει, ιδίως τώρα που το ζητούμενο είναι ο καθορισμός των ευρωπαϊκών αξιών, λαμβανομένων μάλιστα υπόψη όλων των επίκαιρων παγκόσμιων περιστατικών. Η διαφάνεια συγκαταλέγεται σαφώς σε αυτές τις αξίες. Αυτό λοιπόν που έχουμε ενώπιόν μας αποτελεί ένα βήμα προς αυτή την κατεύθυνση. Στην Επιτροπή Συνταγματικών Υποθέσεων έγινε ήδη λόγος για τη λήψη της απόφασης. Προσωπικά θα επιθυμούσα να αιτιολογηθεί από τους Πράσινους η τροπολογία 15 με ακόμη μεγαλύτερη σαφήνεια από ό,τι μέχρι σήμερα. Δεν θα είχα κανένα απολύτως πρόβλημα εάν στο πλαίσιο του ελέγχου του προϋπολογισμού υποβληθούν τα απαραίτητα έγγραφα ούτε καν με αυτό που τελικά ζητήθηκε. Εάν όμως αυτό αντίκειται σε αυτό το ίδιο, τότε θα ήταν καλύτερο να εγκαταλειφθεί.
<P>
Όσον αφορά την τροπολογία 17 ο συνάδελφός μου Cashman έθιξε ήδη τα σχετικά σημεία. Η τροπολογία 14 τυγχάνει της αμέριστης υποστήριξης της κοινοβουλευτικής μας ομάδας. Αυτό αποτελεί ήδη ένα βήμα βελτίωσης. Επίσης, η απάλειψη του περιορισμού για "μόνιμες" επιτροπές στο πρώτο τμήμα της τροπολογίας 15 δεν μπορεί παρά να είναι ευπρόσδεκτη. Όλοι πρέπει να συνειδητοποιήσουμε, ότι χωρίς διαφάνεια δεν μπορεί να υπάρξει δημοκρατία. Μέχρι τότε έχουμε μπροστά μας αρκετή δουλειά ακόμη.

<SPEAKER ID=52 LANGUAGE="SV" NAME="Malmstrφm">
Κύριε Πρόεδρε, όπως αναφέρθηκε, η έκθεση αυτή αποτελεί απόρροια της εξαιρετικά επίπονης εργασίας που πραγματοποιήθηκε σχετικά με το άρθρο 255 της Συνθήκης ΕΚ σχετικά με την πρόσβαση του κοινού στα έγγραφα της ΕΕ, ζήτημα για το οποίο ψηφίσαμε την 3η Μαΐου. Χάρη στην πανίσχυρη συμμαχία υπέρ της διαφάνειας, η οποία υπήρχε και εξακολουθεί να υπάρχει στο Κοινοβούλιο και στην οποία διαδραμάτισαν σημαντικό ρόλο η κ. Maij-Weggen και ο κ. Cashman, κατορθώσαμε τελικά να πείσουμε το Συμβούλιο και την Επιτροπή να δεχθούν μία πρόταση, η οποία απηχεί την επιθυμία του Κοινοβουλίου να υπάρχει όσο το δυνατόν περισσότερη διαφάνεια.
<P>
Η νομοθεσία την οποία υιοθετήσαμε παρουσιάζει ορισμένες ελλείψεις και ασάφειες·αποτελεί ωστόσο ένα πρώτο πολύ σημαντικό βήμα προς τα εμπρός στον αγώνα για περισσότερη διαφάνεια στο έργο της ΕΕ υπέρ των πολιτών μας. Αποφασίσαμε επίσης να αναθεωρήσουμε τη νομοθεσία το αργότερο τον Ιανουάριο του 2004.
<P>
Όπως και στο παρελθόν, οφείλουμε και τώρα να βρεθούμε στην πρωτοπορία του αγώνα προκειμένου να κάνουμε ακόμα ένα βήμα προς τα εμπρός. Η διαφάνεια και ο έλεγχος αποτελούν τη βάση του δημοκρατικού συστήματος διακυβέρνησης και απαραίτητη προϋπόθεση προκειμένου οι πολίτες να είναι σε θέση να παρακολουθούν και να συμμετέχουν στη λήψη των αποφάσεων που τους αφορούν. Η δυνατότητα πρόσβασης στα έγγραφα της ΕΕ αυξάνει την εμπιστοσύνη και τη νομιμότητα - δύο αγαθά τα οποία δυστυχώς δεν περισσεύουν στην ΕΕ σήμερα. Για το λόγο αυτό, ας μην περιπλέξουμε υπερβολικά τους κανόνες που σήμερα υιοθετούμε. Ας ερμηνεύσουμε το άρθρο 255 όσο το δυνατόν πιο γενναιόδωρα και την έννοια "έγγραφο" όσο το δυνατόν ευρύτερα. Προβλέπονται εξαιρέσεις στη νομοθεσία, στο άρθρο 4·ας μην την αφήσουμε όμως ανοικτή σε νέες ερμηνείες για το απόρρητο ή τον εμπιστευτικό χαρακτήρα και ας μη δημιουργήσουμε περιττή γραφειοκρατία.
<P>
Είναι σημαντικό να μπορούν να παρέχονται στους πολίτες τα έγγραφα, τα οποία έχουν το δικαίωμα να λαμβάνουν, το ταχύτερο δυνατόν και να δημοσιεύονται επίσης στο Διαδίκτυο. Η Ομάδα των ΕΦΔΜ υπέβαλε σχετική τροπολογία στην επιτροπή, η οποία όμως δεν έγινε δεκτή. Ελπίζω, παρόλα αυτά, να συμβεί αυτό στην πράξη.
<P>
Η Ομάδα μου υποστηρίζει την έκθεση αυτή, καθώς η διαφάνεια και ο έλεγχος αποτελούν κατά τη γνώμη μας προϋποθέσεις για την αποτελεσματικότητα και τη δημοκρατία - δεν είναι ζητήματα γραφειοκρατικά και περιττά. Μέσω προοδευτικών και ευρέων κανόνων για τη διαφάνεια στο Κοινοβούλιο μπορούμε να δείξουμε ότι βρισκόμαστε στην υπηρεσία των πολιτών και όχι το αντίθετο.

<SPEAKER ID=53 NAME="MacCormick">
Κύριε Πρόεδρε, συνηθίζεται να ευχαριστούμε πάντα τους εισηγητές, αλλά θέλουμε ειλικρινά να συγχαρούμε την κ. Maij-Weggen για τη συγκεκριμένη εργασία της. Θα ήθελα να επαναλάβω αυτά που είπε μόλις προηγουμένως η κ. Malmstrφm, ότι υπάρχει επείγουσα ανάγκη διαφάνειας και δημοσιότητας, ιδιαίτερα στο Κοινοβούλιο, ενώ συμφωνώ και με την παρατήρηση του κ. Cashman ότι πρέπει να θεωρηθεί θέμα πολιτικής ευθύνης. Εμείς, ως αιρετοί εκπρόσωποι, είμαστε υπεύθυνοι απέναντι στο εκλογικό μας σώμα να διασφαλίσουμε ότι όλες οι διαδικασίες θα είναι όσο το δυνατόν πιο διαφανείς.
<P>
Με αυτήν τη σκέψη, θα ήθελα εν συντομία να αναφέρω τις τροπολογίες που εισηγείται η ομάδα μας. Ελπίζω ότι η κ. Maij-Weggen θα αποδεχτεί την πρώτη εξ αυτών για την επέκταση του κανονισμού ώστε να συμπεριλάβει όλες τις επιτροπές. Προσωπικά, έχω μόνο μικρή εμπειρία ως αντιπρόεδρος της προσφάτως συσταθείσας επιτροπής για το σύστημα Echelon, αλλά δεν βλέπω για ποιο λόγο δεν πρέπει να δεσμεύονται και οι ειδικές ή οι εξεταστικές επιτροπές. Η περαιτέρω επέκταση, που αναφέρεται στη συνέχεια της τροπολογίας, για τη διεύρυνση της κατηγορίας των κοινοβουλευτικών εγγράφων ώστε να συμπεριλάβει και τα έγγραφα βουλευτών είναι επίσης χρήσιμη. Ελπίζω ότι θα γίνει αποδεκτή.
<P>
Για το θέμα της πολιτικής ευθύνης, η ομάδα μας πιστεύει ότι η Διάσκεψη των Προέδρων θα ήταν αρμοδιότερη του Προεδρείου για τη λήψη αποφάσεων σε ορισμένα θέματα, με την έννοια ότι στη Διάσκεψη των Προέδρων κάθε μέλος εκπροσωπεί το πολιτικό του κόμμα, ενώ το Προεδρείο υποτίθεται ότι εκφράζει το Κοινοβούλιο στο σύνολό του, χωρίς να προωθεί κάποια συγκεκριμένη πολιτική θέση.
<P>
Στην τρίτη τροπολογία μας υποδεικνύουμε την ανάγκη να δοθεί από το Κοινοβούλιο ένας ορισμός για τα έγγραφα που θα χαρακτηρίζονται ευαίσθητα. Ο κ. Cashman αμφισβήτησε την εγκυρότητα της πρότασης αυτής. Πιστεύουμε ότι στο πλαίσιο του Κανονισμού μας υπάρχει χώρος για έναν διευρυμένο ορισμό όσον αφορά τα κοινοβουλευτικά έγγραφα. Θα εξετάσουμε το θέμα και θα αποσύρουμε την τροπολογία, εάν θεωρήσουμε ότι έχουμε υπερβεί τα επιτρεπόμενα πλαίσια.
<P>
Τέλος, θα θέλαμε να διεξαχθεί ξεχωριστή ψηφοφορία όσον αφορά την έγκριση των κανονισμών ασφαλείας του ΕΚ ώστε να διαγραφεί η φράση "ύστερα από πρόταση του Προεδρείου" , που θα μετέφερε και πάλι την ευθύνη στη Διάσκεψη των Προέδρων. Ωστόσο, εκτιμούμε πολύ το πνεύμα υπό το οποίο η κ. Maij-Weggen έκανε αυτήν την εισήγηση και την ευχαριστούμε πολύ για την προθυμία με την οποία εξέτασε τις τροπολογίες μας.
<P>
Τα Κοινοβούλια πρέπει να λειτουργούν με διαφάνεια. Είναι πολύ λυπηρό το γεγονός ότι όσο περισσότερο ανοίγουμε τα γυάλινα σπίτια μας, τόσο λιγότερο ο κόσμος ενδιαφέρεται να κοιτάξει μέσα. Τα μέσα ενημέρωσης θα πρέπει να βοηθήσουν επίσης. Εάν θέλουμε το Κοινοβούλιο να λειτουργεί με διαφάνεια, η δημοσιότητα είναι απαραίτητη.

<SPEAKER ID=54 LANGUAGE="DA" NAME="Bonde">
Κύριε Πρόεδρε, η έκθεση της κ. Maij-Weggen σχετικά με την πρόσβαση του κοινού στα έγγραφα του Κοινοβουλίου είναι ένα βήμα προόδου που αξίζει την αμέριστη στήριξή μας. Το πρόβλημα είναι τα όσα δεν συμπεριλαμβάνονται. Το κύριο πρόβλημα είναι ότι η Επιτροπή και το Συμβούλιο δεν προσκομίζουν στο Κοινοβούλιο έγγραφα από το νομοπαρασκευαστικό στάδιο και είναι ακριβώς αυτό το στάδιο που οι πολίτες ενδιαφέρονται να παρακολουθήσουν ώστε να μπορέσουν να συμβάλουν στο περιεχόμενο της νομοθεσίας. Ο εισηγητής μας και πρόεδρος της επιτροπής μπορεί συχνά να πάρει τα έγγραφα ανεπίσημα. Τα μέλη που βρίσκονται σε επίπεδα με εξουσία τις περισσότερες φορές μπορούν να βρουν αυτά που χρειάζονται από τους πολιτικούς φίλους τους στην Επιτροπή ή στις αντιπροσωπείες του Συμβουλίου, αλλά αυτά τα έγγραφα δεν είναι ούτε γίνονται προσιτά σε όλα τα μέλη του Κοινοβουλίου ή στο κοινό. Η έκθεση δεν αλλάζει ούτε την επονείδιστη συμφωνία πλαίσιο, την οποία σύναψε η πλειοψηφία του Κοινοβουλίου με την Επιτροπή και η οποία κατατάσσει τα μέλη του Κοινοβουλίου σε μέλη πρώτης και δεύτερης κατηγορίας, βάσει του ποιοι έχουν και ποιοι δεν έχουν πρόσβαση σε εμπιστευτικές πληροφορίες.
<P>
Θα μπορούσε να έχει λογική να γίνει διάκριση μεταξύ εισηγητών και κοινών μελών, αλλά η διάκριση δεν γίνεται βάσει του ποιοι έχουν ανάγκη τις εμπιστευτικές πληροφορίες. Είναι εντάξει να θέτουμε αυστηρές απαιτήσεις εάν ένα μέλος παραβιάσει την εμπιστευτικότητα αλλά αυτό αντιβαίνει τη βάση ισότητας και είναι κατά συνέπεια παράνομο να θεωρούνται οι πρόεδροι επιτροπών ειδικά κατάλληλοι ενώ ένας εισηγητής με τις ίδιες ανάγκες δεν έχει πρόσβαση με τον ίδιο τρόπο. Και είναι εντελώς τρελό και ενάντιο σε κάθε κοινοβουλευτική παράδοση η Επιτροπή Ελέγχου του προϋπολογισμού, ο Ευρωπαίος Διαμεσολαβητής και το ίδιο το Ελεγκτικό Συνέδριο της Ευρωπαϊκής Ένωσης ακόμη να μην είναι σε θέση να δουν όλα τα παραρτήματα που είναι υπό τη δικαιοδοσία της Επιτροπής. Ούτε πρόκειται να γίνει τίποτα με την κατά τα άλλα εξαίρετη έκθεση της κ. Maij-Weggen. Εμείς που θα κληθούμε να εγκρίνουμε τις συμφωνίες διεύρυνσης δεν μπορούμε καν να δούμε τις εκθέσεις αναλυτικής εξέτασης, παρ' ότι δεν περιέχουν τίποτα περισσότερο από μια σύγκριση ανάμεσα στην υπάρχουσα κοινοτική νομοθεσία και την απόσταση των κρατών μελών από το αντιγραφικό μηχάνημα ώστε οι κανόνες της ΕΕ να μετατραπούν σε δική τους νομοθεσία. Αυτό ελάχιστα θα αλλάξει όταν τεθεί σε ισχύ ο κανονισμός για τη διαφάνεια. Συνεχίζουμε να βρισκόμαστε στον σκοτεινό μεσαίωνα όσον αφορά τη διαφάνεια, αλλά ακόμη και ένα μικρό βήμα προς τη σωστή κατεύθυνση πρέπει να γίνει δεκτό θετικά, οπότε θα είναι το πράσινο κουμπί που θα πατήσω αύριο ώστε να ενθαρρύνω την κ. Hanja Maij-Weggen να συνεχίσει να αγωνίζεται για περισσότερη διαφάνεια στην ΕΕ.

<SPEAKER ID=55 LANGUAGE="DE" NAME="Wuermeling">
Κύριε Πρόεδρε, κύριε Επίτροπε Barnier, κυρία Maij-Weggen, κύριε Cashman, κυρίες και κύριοι, εάν σήμερα το παράθυρο του Ευρωπαϊκού Κοινοβουλίου είναι κάπως πιο ανοιχτό, σύμφωνα με τη διατύπωση του συναδέλφου MacCormick, τότε μεγάλο μερίδιο για το γεγονός αυτό οφείλεται στους συναδέλφους Maij-Weggen και Cashman. Ευχαριστούμε πολύ για την αφοσίωσή σας και θερμά συγχαρητήρια για ό,τι επιτύχατε υπέρ της διαφάνειας! Προσωπικά δεν θεωρώ επ' ουδενί τον εαυτό μου κάποιον που προχωρά στα τυφλά, σύμφωνα με την επισήμανση του συναδέλφου Bonde, αλλά θεωρώ ότι βρισκόμαστε σε μια διαδικασία για να ρίξουμε άπλετο φως.
<P>
Mε την αυριανή απόφαση απευθύνουμε εξάλλου πρόσκληση προς τους πολίτες της Ευρωπαϊκής Ένωσης προκειμένου να αξιοποιήσουν τη διαφάνειά μας, να στρέψουν το βλέμμα τους προς εμάς, και εάν το επιθυμούν, να εξετάσουν τα έγγραφά μας, να δουν δηλαδή στο παρασκήνιο. Η διαφάνεια ωστόσο έχει ασφαλώς ελάχιστη σημασία, εάν κανείς δεν επιδείξει ενδιαφέρον για την εργασία μας. Σκοπός μας δεν είναι να παραπονεθούμε για το ελλιπές ενδιαφέρον των πολιτών μας, των εκλογέων μας, αλλά θα θέλαμε πολύ περισσότερο να τους απευθύνουμε επείγουσα έκκληση να αξιοποιήσουν αυτήν την καινούργια έννοια της διαφάνειας του Ευρωπαϊκού Κοινοβουλίου, καθώς με τις σημερινές τεχνικές δυνατότητες είναι εφικτά πράγματα, τα οποία πριν από χρόνια ήταν εντελώς αδύνατα. Μπορούν δηλαδή να ανατρέξουν στα πρωτότυπα κείμενα, για τα οποία συζητάμε εδώ στο Σώμα, πατώντας απλά ένα πλήκτρο στο ποντίκι του υπολογιστή τους. Ακόμα και όταν ορισμένες φορές η δημοσιογραφική κάλυψη για την Ευρώπη είναι ανεπαρκής, τότε ο ενδιαφερόμενος πολίτης μπορεί με τη βοήθεια του Διαδικτύου να έχει άμεση πληροφόρηση. Το γεγονός αυτό αποτελεί μοναδική ευκαιρία και ως εκ τούτου υποστηρίζουμε αναφανδόν την παρούσα έκθεση.
<P>
Με χαρά θα ήθελα να απευθυνθώ στον εκπρόσωπο του Συμβουλίου Υπουργών. Δυστυχώς όμως δεν είναι παρών, αλλά για το θέμα της διαφάνειας δεν υπάρχουν πολλά πράγματα ακόμα που θα μπορούσαν να ειπωθούν.

<SPEAKER ID=56 NAME="Corbett">
Κύριε Πρόεδρε, θα ήθελα και εγώ να συγχαρώ την κ. Maij-Weggen και τον κ. Cashman για τη δεύτερη αυτή επιτυχία. Αξίζουν ήδη τα συγχαρητήρια μας για την εργασία τους κατά τη θέσπιση του αρχικού νομοθετικού κειμένου, του κανονισμού 1049/2001 του Συμβουλίου και του Κοινοβουλίου, όπου το έργο τους έπαιξε καθοριστικό ρόλο στη διασφάλιση του θετικού αποτελέσματος. Τώρα επανέρχονται για να το μεταφέρουν στον Κανονισμό του ΕΚ, με σκοπό να διασφαλίσουν τη διαφάνεια του έργου μας.
<P>
Θα μπορούσαμε να πούμε ότι η Ευρωπαϊκή Ένωση είναι ήδη πιο διαφανής, από κάποιες απόψεις, από ορισμένα κράτη μέλη. Δεν φτάνει βέβαια τις υψηλότερες προδιαγραφές, που έχουν θέσει ορισμένα κράτη μέλη, αλλά κινούμαστε προς τη σωστή κατεύθυνση, έχοντας βέβαια ακόμη δρόμο μπροστά μας. Ωστόσο, η κατάσταση θα επανεξεταστεί σε λίγα χρόνια, υπό το φως της εμπειρίας που θα έχουμε αποκομίσει.
<P>
Εξετάζοντας τη δέσμη τροποποιήσεων του Κανονισμού του ΕΚ που κατατέθηκαν από την Επιτροπή Συνταγματικών Υποθέσεων, μπορώ να πω εξ ονόματος της ομάδας μου ότι σκοπεύουμε να υποστηρίξουμε κατ' αρχήν την εισήγηση της Επιτροπής Συνταγματικών Υποθέσεων.
<P>
Θα ακούσουμε τα επιχειρήματα που θα παρουσιαστούν σε αυτήν τη συζήτηση και θα επανεξετάσουμε τη θέση μας, αλλά η ομάδα μας τείνει υπέρ της αποδοχής της τροπολογίας αρ. 14 της Ομάδας ΕΛΚ-ΕΔ, του πρώτου ημίσεος της τροπολογίας αρ. 15 της Ομάδας ΠΡΣ/ΕΕΣ, και πιθανόν της τροπολογίας αρ. 16 της ίδιας ομάδας. Είμαστε αντίθετοι με το δεύτερο μισό της τροπολογίας αρ. 15 της Ομάδας ΠΡΣ/ΕΕΣ, η οποία είναι πλήρως ανεφάρμοστη και θα προκαλέσει αρκετά πρακτικά προβλήματα αν εγκριθεί. Όπως εξήγησε ο κ. Cashman, αμφιβάλλουμε αν η τροπολογία αρ. 17 της Ομάδας ΠΡΣ/ΕΕΣ είναι παραδεκτή, και χαίρομαι για το γεγονός ότι ο κ. MacCormick είχε αμφιβολίες για αυτό το θέμα. Συμπεραίνω ότι η εν λόγω τροπολογία είναι πολύ πιθανό να αποσυρθεί και θα επικροτούσα κάτι τέτοιο.
<P>
Αυτή είναι η θέση της ομάδας μας, με την επιφύλαξη των επιχειρημάτων που θα ακούσουμε στη συνέχεια. Ωστόσο, ό,τι και αν συμβεί με τις συγκεκριμένες τροπολογίες, είμαι πεπεισμένος ότι το αποτέλεσμα της αυριανής ψηφοφορίας θα είναι επιτυχές.

<SPEAKER ID=57 NAME="Perry">
Θα ήθελα να εκφράσω και εγώ τα συγχαρητήριά μου για την εξαιρετική έκθεση της κ. Maij-Weggen. Είναι σαφές ότι το Κοινοβούλιο θα πρέπει να τακτοποιήσει τα του οίκου του μετά τις συμφωνίες ως προς την Επιτροπή. Το θέμα της πρόσβασης είναι σημαντικό, αλλά μέχρι στιγμής έχουν ειπωθεί για αυτό μόνο λόγια. Πιστεύω ότι στην αρχή ο κ. Corbett υπήρξε μάλλον υπερβολικά ικανοποιημένος. Συμφωνώ μαζί του ότι κινούμαστε προς τη σωστή κατεύθυνση, αλλά έχουμε ακόμη αρκετό δρόμο μπροστά μας.
<P>
Θα ήθελα να επιστήσω την προσοχή του Σώματος σε ένα συγκεκριμένο πρόβλημα που εξακολουθεί να αντιμετωπίζει η Επιτροπή Αναφορών όσον αφορά την πρόσβαση στα έγγραφα. Γνωρίζω ότι για το πρόβλημα ευθύνεται σε μεγάλο βαθμό η Επιτροπή, έχει όμως αντίκτυπο και στο Κοινοβούλιο. Αρκετοί Ευρωπαίοι πολίτες έχουν καταθέσει αναφορές στο Σώμα για προβλήματα που αντιμετώπισαν με τους Lloyds του Λονδίνου. Απεστάλη λεπτομερέστατο ερωτηματολόγιο στη βρετανική κυβέρνηση. Επετράπη να το δουν μόνον τα μέλη της Επιτροπής Αναφορών και κανένας άλλος βουλευτής. Ακόμη και στα μέλη της Επιτροπής Αναφορών, που συνεδρίασαν κεκλεισμένων των θυρών, δεν επετράπη να έχουν νομικούς ή πολιτικούς συμβούλους ή να λάβουν αντίγραφα των εγγράφων.
<P>
Σε κανέναν βουλευτή δεν επετράπη να δει την απάντηση της βρετανικής κυβέρνησης. Ο κ. Bolkestein είπε ότι δεν μπορεί να αποκαλύψει τα στοιχεία αυτά, γιατί μπορεί να χρησιμοποιηθούν σε ένδικη προσφυγή της Επιτροπής εναντίον της βρετανικής κυβέρνησης. Η απάντηση της βρετανικής κυβέρνησης ήταν ότι δεν μπορούσαν να μας επιτρέψουν να τα δούμε, γιατί θεωρούν ότι εντάσσονται στο πλαίσιο ανεπίσημης επικοινωνίας με την Επιτροπή μετά από αίτημα της Επιτροπής Αναφορών. Τίθενται είκοσι μία λεπτομερείς ερωτήσεις προς τη βρετανική κυβέρνηση και η βρετανική κυβέρνηση λέει ότι πρόκειται για ανεπίσημη επικοινωνία!
<P>
Το θέμα αυτό πρέπει να ξεκαθαριστεί, ώστε να ξέρουμε σε τι ακριβώς έχουμε πρόσβαση και σε τι όχι. Προς το παρόν, οι βουλευτές, οι επιτροπές και το ίδιο το Σώμα δεν μπορούν να κάνουν σωστά τη δουλειά τους λόγω υπερβολικής μυστικότητας. Κατά τη γνώμη μου, ένας εκπρόσωπος - ο πρόεδρος της Επιτροπής Αναφορών - θα πρέπει οπωσδήποτε να συμμετέχει στη Διοργανική Επιτροπή, ώστε οι πολίτες να βεβαιωθούν ότι τα μέλη του Σώματος που εκπροσωπούν τα συμφέροντά τους θα διασφαλίσουν ότι η μυστικότητα αυτή δεν θα γίνει μεγαλύτερη από όσο είναι σήμερα.

<SPEAKER ID=58 LANGUAGE="FR" NAME="Barnier">
. (FR) Κύριε Πρόεδρε, κυρίες και κύριοι βουλευτές, σας ευχαριστώ πολύ που μου επιτρέπετε να αναφερθώ για λίγο, εξ ονόματος της Επιτροπής, στο έργο που έχουμε εκπονήσει, και δεν μιλώ μόνο για εμένα και για την Επιτροπή, αλλά και για το Σώμα σας και για την προεδρία του Συμβουλίου, προκειμένου να καταλήξουμε στον κανονισμό της 30ής Μαΐου, και σε μια σημαντική για εσάς στιγμή καθώς, εγκρίνοντας την έκθεση της κ. Meij-Weggen, αποκτάτε οι ίδιοι τα μέσα για να εφαρμόσετε, από τις 3 Δεκεμβρίου και μετά, τον εν λόγω κανονισμό, που έχει ως θέμα την πρόσβαση του κοινού στα έγγραφα. Η Επιτροπή φρονεί ότι ο κανονισμός αυτός συνιστά σημαντική πρόοδο όσον αφορά τη βελτίωση της διαφάνειας και της υπευθυνότητας των θεσμικών οργάνων έναντι των πολιτών. Οι προσπάθειες που κατέβαλε το Κοινοβούλιο για να καταλήξει στην έγκριση του εν λόγω κανονισμού μέσα στις προθεσμίες που ορίζει η Συνθήκη - είχα εξάλλου τονίσει το θέμα αυτό σε προηγούμενη παρέμβασή μου - καταδεικνύουν με απόλυτη σαφήνεια τη σημασία που δίδει το Σώμα σας γενικά στη διαφάνεια και ειδικά στο δικαίωμα πρόσβασης του κοινού στα έγγραφα. Επιτρέψτε μου, λοιπόν, αναγνωρίζοντας την προσπάθειά αυτή και τονίζοντάς την, να εκφράσω την ευγνωμοσύνη μου στην πρόεδρο της Επιτροπής Ελευθεριών, την κ. Watson, αλλά και σε εσάς, κυρία Meij-Weggen, και στον Michael Cashman, που συνεργάστηκε στενά μαζί σας, κυρία εισηγήτρια, επάνω στα θέματα αυτά. Επιθυμώ να σας ενημερώσω ότι η Επιτροπή βρίσκεται στη φάση της ολοκλήρωσης ενός σχεδίου απόφασης που αφορά την εφαρμογή του κανονισμού της 30ής Μαΐου. Θα εγκρίνει την απόφαση αυτή μέσα στον μήνα και θα την προσαρτήσει στον εσωτερικό της κανονισμό. Επομένως, και η Επιτροπή θα είναι έτοιμη να εφαρμόσει τον εν λόγω κανονισμό μέσα στις απαιτούμενες προθεσμίες, γεγονός που θα επιτρέψει στους πολίτες να ασκήσουν το δικαίωμα πρόσβασης στα έγγραφα αυτά.
<P>
Υπό τις συνθήκες αυτές, είναι λογικό η Επιτροπή να δίδει ιδιαίτερη προσοχή στην προσέγγιση που ακολούθησε το Κοινοβούλιο όσον αφορά τις αλλαγές του εσωτερικού του κανονισμού. Η προσέγγιση αυτή θα αποτελέσει ιδιαίτερα χρήσιμη πηγή έμπνευσης για την εφαρμογή των δικών της εσωτερικών κανόνων διότι θεωρώ σημαντικό να ακολουθούν τα θεσμικά όργανα παρόμοια προσέγγιση όσον αφορά την εφαρμογή των σημαντικών αυτών κανονισμών. Η εφαρμογή αυτή οφείλει φυσικά να σέβεται το πνεύμα του κανονισμού. Αυτή είναι η ουσία του μηνύματος που η Επιτροπή επιθυμεί να σας μεταφέρει σήμερα, σεβόμενη φυσικά πλήρως την αυτονομία σας όσον αφορά τον τρόπο που επιλέγετε για να τροποποιήσετε τους δικούς σας κανόνες.
<P>
Εν κατακλείδι, θα ήθελα, κύριε Πρόεδρε, να κάνω μια σύντομη παρατήρηση για ένα θέμα που έθιξε η κ. Meij-Weggen στην έκθεσή της, το οποίο αφορά τη συμφωνία πλαίσιο μεταξύ του Κοινοβουλίου και της Επιτροπής, και υπενθύμιζε εκ των προτέρων τη διαφορετική φύση των δύο πράξεων: αφενός, του κανονισμού της 30ής Μαΐου 2001 και, αφετέρου, της συμφωνίας πλαισίου που μόλις ανέφερα.
<P>
Η Επιτροπή, από την πλευρά της, δεν θεωρεί, εκ των προτέρων, ασύμβατα τα δύο αυτά κείμενα, στο μέτρο που το παράρτημα III της συμφωνίας πλαισίου ρυθμίζει τη διαβίβαση στο Κοινοβούλιο εμπιστευτικών εγγράφων τα οποία δεν είναι δυνατό, σε καμία περίπτωση, να δοθούν στη δημοσιότητα, δυνάμει μιας από τις εξαιρέσεις που προβλέπει ο κανονισμός της 30ής Μαΐου. Η εφαρμογή στην πράξη θα ακολουθήσει ασφαλώς ό,τι ορίζει ο νόμος.
<P>
Κύριε Πρόεδρε, κυρίες και κύριοι βουλευτές, θα ήθελα πάντως να σας βεβαιώσω ότι η Επιτροπή έχει σαφή πρόθεση να εφαρμόσει με ακρίβεια τις διατάξεις της εν λόγω συμφωνίας πλαισίου.

<SPEAKER ID=59 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Θεσμικό πλαίσιο διακοινοβουλευτικών αντιπροσωπειών και μικτών κοινοβουλευτικών επιτροπών
<SPEAKER ID=60 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0346/2000) του κ. Carnero Gonzαlez, εξ ονόματος της Επιτροπής Συνταγματικών Υποθέσεων, σχετικά με την τροποποίηση του κανονισμού όσον αφορά τη σύσταση και τα καθήκοντα των διακοινοβουλευτικών αντιπροσωπειών και των μικτών κοινοβουλευτικών επιτροπών.

<SPEAKER ID=61 LANGUAGE="ES" NAME="Carnero Gonzαlez">
. (ES) Κύριε Πρόεδρε, μέχρι την παρούσα κοινοβουλευτική περίοδο οι μόνιμες επιτροπές, οι διακοινοβουλευτικές αντιπροσωπείες και οι αντιπροσωπείες στις μικτές κοινοβουλευτικές επιτροπές του Ευρωπαϊκού Κοινοβουλίου συγκροτούνταν με ενιαία διαδικασία: η Ολομέλεια, κατόπιν προτάσεως της Διάσκεψης των Προέδρων, όριζε τα μέλη και αυτά, στην καταστατική συνεδρίαση, εξέλεγαν το προεδρείο καθενός από αυτά τα όργανα. Η ρυθμιστική μεταρρύθμιση που επήλθε με απόφαση της Ολομέλειας του Κοινοβουλίου στα τέλη της περασμένης κοινοβουλευτικής περιόδου άλλαξε αυτήν την κατάσταση όσον αφορά τις διακοινοβουλευτικές αντιπροσωπείες και τις αντιπροσωπείες στις μικτές κοινοβουλευτικές επιτροπές. Από τότε, οι δύο αυτές αντιπροσωπείες εκλέγονταν και συγκροτούνταν με διαφορετικό τρόπο από τις μόνιμες επιτροπές: τα προεδρεία τους εγκρίνονταν από την Ολομέλεια, κατόπιν προτάσεως της Διάσκεψης των Προέδρων, και αυτή όριζε τα υπόλοιπα μέλη τους.
<P>
Προχωρώντας με αυτόν τον τρόπο, στις αρχές αυτής της πέμπτης κοινοβουλευτικής περιόδου, παρατηρήθηκε η ύπαρξη μιας αντίφασης στο άρθρο 170. Το άρθρο αυτό έλεγε ότι οι αντιπροσωπείες στις μικτές κοινοβουλευτικές επιτροπές συνιστώνται όπως ακριβώς οι μόνιμες επιτροπές και, ταυτοχρόνως, δήλωνε ότι αυτό γίνεται σύμφωνα με το άρθρο 168, που είχε ήδη τροποποιηθεί κατά την έννοια που είπα προηγουμένως. Κατά συνέπεια, υπήρχε μία αντίφαση, αναμφίβολα προϊόν του λάθους αυτής της Ολομέλειας, η οποία είχε εγκρίνει κατά πλειοψηφία μια προφορική τροπολογία, χωρίς να απαλείψει από το κείμενο του Κανονισμού την αναφορά στις παλαιότερες διαδικασίες.
<P>
Για να διευθετηθεί αυτή η αντίφαση, η Διάσκεψη των Προέδρων ζήτησε τη γνώμη της Επιτροπής Συνταγματικών Υποθέσεων. Η έκθεση που μας απασχολεί σήμερα είναι το αποτέλεσμα των εργασιών της εν λόγω επιτροπής. Η έκθεση αυτή εγκρίθηκε από την επιτροπή ακριβώς πριν από ένα χρόνο, στην ουσία ομόφωνα. Υπογραμμίζω ότι, επί ένα χρόνο, το κείμενο αυτό κοιμόταν τον "ύπνο του δικαίου" . Οι λόγοι για τούτο μου διαφεύγουν.
<P>
Εν πάση περιπτώσει, είναι προφανές ότι, σ' αυτή την περίοδο, ο πρόεδρος της Επιτροπής Συνταγματικών Υποθέσεων, κ. Napolitano, και μερικοί συντονιστές επέμειναν να ενταχθεί στην ημερήσια διάταξη της παρούσας Ολομέλειας. Ορίστε η έκθεση. Το σημαντικό είναι ότι, στη διάρκεια αυτής της περιόδου, υπήρξε χρόνος να προβληματιστούμε προς την ακόλουθη κατεύθυνση: καταρχάς, πρέπει να πάψει να υπάρχει η υφιστάμενη αντίφαση στον Κανονισμό· αυτό είναι απολύτως απαραίτητο, εάν δεν θέλουμε τον ερχόμενο Ιανουάριο να επαναληφθούν οι ίδιες αμφιβολίες που είχαμε ήδη τον Ιούλιο του 1999.
<P>
Ταυτοχρόνως, η Επιτροπή Συνταγματικών Υποθέσεων πρότεινε στην έκθεση την επιστροφή σε μια ενιαία διαδικασία για τις μόνιμες επιτροπές, τις διακοινοβουλευτικές αντιπροσωπείες και τις αντιπροσωπείες στις μικτές κοινοβουλευτικές επιτροπές. Φαίνεται πως αυτός ο χρόνος του "ύπνου του δικαίου" της έκθεσης χρησίμευσε για να καταλάβουν οι κοινοβουλευτικές ομάδες ότι, αν και είναι απολύτως απαραίτητο να τροποποιηθεί ο Κανονισμός για να πάψει να υπάρχει η αντίφαση στο άρθρο 170, εντούτοις υπάρχουν αμφιβολίες όσον αφορά την αναγκαιότητα της επιστροφής στις ενιαίες διαδικασίες συγκρότησης των τριών οργάνων του Ευρωπαϊκού Κοινοβουλίου που ανάφερα στην αρχή της παρέμβασής μου.
<P>
Για τον υποφαινόμενο εισηγητή είναι σαφή τα εξής: όταν πρόκειται για τη μεταρρύθμιση του Κανονισμού, πρέπει να προέχουν δύο αρχές· πρώτον, η συναίνεση και, δεύτερον, η αποτελεσματικότητα. Και, καθώς συναίνεση υπάρχει, είναι προφανές ότι ο εισηγητής έχει συλλάβει την άποψη των πολιτικών ομάδων και, επομένως, θεωρεί ότι αύριο πρέπει να προχωρήσουμε στην άρση της αντίφασης που υπάρχει στο άρθρο 170 και να αφήσουμε τη διαδικασία σύστασης των διακοινοβουλευτικών αντιπροσωπειών και των αντιπροσωπειών στις μικτές κοινοβουλευτικές επιτροπές ως έχει αυτήν τη στιγμή.
<P>
Το δεύτερο ζήτημα είναι η αποτελεσματικότητα. Τον Ιανουάριο θα βρεθούμε και πάλι ενώπιον μιας διαδικασίας ανασύστασης αυτών των οργάνων, η οποία πρέπει να είναι ταχεία, ώστε να εξακολουθήσουν να λειτουργούν τόσο καλά όσο μέχρι εκείνη τη στιγμή. Επιπλέον, θέλω να συγχαρώ προσωπικά, και εξ ονόματος της Επιτροπής Συνταγματικών Υποθέσεων, αυτές τις διακοινοβουλευτικές αντιπροσωπείες και τις αντιπροσωπείες στις μικτές κοινοβουλευτικές επιτροπές.
<P>
Θέλω, εάν μου επιτρέπεται, να αιτηθώ για την Επιτροπή Συνταγματικών Υποθέσεων και για τους εκπροσώπους της μία τρίτη αρχή, τη συνοχή, που είναι επίσης απαραίτητη, σε κάθε περίπτωση.
<P>
Τέλος, κύριε Πρόεδρε, θέλω να υπενθυμίσω μια παροιμία που λέει: "κάλλιο πέντε και στο χέρι παρά δέκα και καρτέρει" . Ας διευθετήσουμε την αντίφαση, που είναι σήμερα το πιο σημαντικό.

<SPEAKER ID=62 LANGUAGE="DE" NAME="Wuermeling">
Κύριε Πρόεδρε, κύριε Carnero, αγαπητοί συνάδελφοι, χαίρομαι και εγώ επειδή ευελπιστώ ότι η ιστορία αυτής της νομικής αντιπαράθεσης θα λήξει προσωρινά αύριο με την ψήφιση της έκθεσης του κυρίου Carnero. Ευχαριστώ πολύ για την καλή συνεργασία! Ευχαριστώ επίσης πολύ, κύριε Carnero, επειδή ασχοληθήκατε με αυτό το κατ' αρχάς εξαιρετικά τεχνικό θέμα και επεξεργαστήκατε πράγματι την πολιτική διάσταση της απόφασης που θα πρέπει να λάβουμε εδώ.
<P>
Ασφαλώς και δεν είναι πολιτικά εντελώς ασήμαντο, εάν οι πρόεδροι των μικτών κοινοβουλευτικών επιτροπών και των διακοινοβουλευτικών αντιπροσωπειών ορίζονται στο σύνολό τους από αυτό το ίσως κάπως εξασθενημένο Σώμα ή εάν κάθε υποψήφιος ξεχωριστά πρέπει να εκλέγεται ή να ορίζεται σε κάθε μικτή κοινοβουλευτική επιτροπή ή διακοινοβουλευτική αντιπροσωπεία ξεχωριστά. Είναι βέβαια σαφές, ότι για να επιτευχθεί η πολιτική ισορροπία πρέπει να προβλέψουμε στον εσωτερικό κανονισμό μια διαδικασία για τη σύνθεση των αντιπροσωπειών και των μικτών κοινοβουλευτικών επιτροπών. Είναι επίσης σαφές ότι τα πορίσματά τους πρέπει να εκτελούνται καθώς και ότι αυτό μπορεί επίσης να διασφαλιστεί μέσω του εσωτερικού κανονισμού. Από την άλλη μεριά είναι επίσης σαφές ότι οι σημαντικές αυτές αποφάσεις για το προσωπικό δεν είναι δυνατόν να αφαιρεθούν εντελώς από την Ολομέλεια.
<P>
Πρέπει να συνειδητοποιήσουμε ότι οι μικτές κοινοβουλευτικές επιτροπές και οι διακοινοβουλευτικές αντιπροσωπείες έχουν αναλάβει εξαιρετικά ευαίσθητες αρμοδιότητες έναντι των κρατών μελών, καθώς επίσης ότι ο διορισμός συγκεκριμένων προσώπων στα προεδρεία τέτοιων επιτροπών μπορεί να αποτελέσει πολιτικό ζήτημα, μπορεί να εκληφθεί ως ένδειξη αγένειας ή ακόμα και ως πρόκληση. Για τον λόγο αυτόν, πρέπει η παρούσα Ολομέλεια να κατορθώσει να διατηρήσει τα κεκτημένα της για το ποιος θα διορίζεται ουσιαστικά στις αντίστοιχες υπηρεσίες.
<P>
Επομένως, το Κοινοβούλιο δεν μπορεί να χορηγεί λευκές επιταγές για την πλήρωση συγκεκριμένων θέσεων, όταν μάλιστα εκείνες που σε τελική ανάλυση αποφασίζουν για το εκάστοτε πρόσωπο είναι μόνο οι επιμέρους κοινοβουλευτικές ομάδες ή οι εθνικές αντιπροσωπείες αυτών των κοινοβουλευτικών ομάδων. Στο θέμα αυτό το Κοινοβούλιο πρέπει να διατηρήσει τις εξουσίες του. Για τον λόγο αυτόν θεωρώ ότι πρέπει επίσης να διασφαλιστεί ότι, όταν τον Ιανουάριο θα προβούμε σε νέους διορισμούς, θα γνωρίζουμε τουλάχιστον τα ονόματα των συμμετεχόντων προτού διεξαχθεί η ψηφοφορία. Κάτι ανάλογο δεν συνέβη κατά την έναρξη της τρέχουσας κοινοβουλευτικής περιόδου.
<P>
Παρ' όλα αυτά πιστεύω ότι στο προσεχές μέλλον πρέπει να σκεφθούμε σοβαρά εάν θα εκχωρήσουμε την ευθύνη στις μικτές κοινοβουλευτικές επιτροπές και τις διακοινοβουλευτικές αντιπροσωπείες. Σε αυτές συμμετέχουν συνάδελφοι, οι οποίοι γνωρίζουν τις σχέσεις με τα κράτη μέλη τους, καθώς και τις εκάστοτε ευαισθησίες τους. Σε αυτούς θα έπρεπε επίσης μακροπρόθεσμα να εναπόκειται η απόφαση για το ποια θα είναι τα προεδρεία τους.

<SPEAKER ID=63 NAME="Corbett">
Κύριε Πρόεδρε, η προτεινόμενη σειρά τροποποιήσεων του Κανονισμού του ΕΚ που τόσο επιτυχώς συνέταξε ο εισηγητής μας έχει ως σκοπό να αποκαταστήσει μία αντίφαση. Από μία άποψη πρόκειται για ένα πολύ απλό ζήτημα: είτε θα το επιλύσουμε με τον έναν τρόπο είτε θα το επιλύσουμε με τον άλλον. Κατά τη δική μου άποψη, και την άποψη πολλών μελών της ομάδας μου, καθοριστική σημασία έχει ο τρόπος με τον οποίο θα το επιλύσουμε. Υπάρχουν επιχειρήματα υπέρ και των δύο λύσεων. Ορισμένα από αυτά τα επιχειρήματα παρουσιάστηκαν με μεγάλη σαφήνεια στη σύντομη αυτή συζήτηση. Το θέμα, ωστόσο, πρέπει να επιλυθεί, με τον ένα ή τον άλλο τρόπο.
<P>
Όπως συμβαίνει συχνά όταν τα πράγματα είναι σχετικά απλά, όλοι έχουν κάποια άποψη και οι απόψεις αυτές δεν συμπίπτουν απόλυτα. Ορισμένοι προτιμούν τη λύση που προτάθηκε από την επιτροπή. Αλλοι προτιμούν τη λύση που κατατέθηκε σε τροπολογία την οποία συνυπέγραψαν διάφορες πολιτικές ομάδες.
<P>
Η αυριανή ψηφοφορία θα καθορίσει την κατεύθυνση που θα ακολουθήσουμε. Με τον ένα ή τον άλλο τρόπο, είναι σημαντικό το θέμα να διευθετηθεί αύριο. Πρέπει να διευθετηθεί πριν από τη συνεδρίαση συγκρότησης σε σώμα τον Ιανουάριο. Συμφωνώ με τον εισηγητή ότι αποτελεί μάλλον σκάνδαλο το γεγονός ότι η έκθεση αυτή περίμενε για περισσότερο από ένα έτος από τη στιγμή που εγκρίθηκε από την επιτροπή και μόλις σήμερα, σχεδόν την τελευταία στιγμή, κατατίθεται για συζήτηση στην ολομέλεια. Θα έπρεπε να είχε συζητηθεί εδώ και πολύ καιρό. Τα συγχαρητήριά μου στον εισηγητή για την υπομονή του. Χαίρομαι που κατάφερε να θυμηθεί τα καίρια επιχειρήματα στα οποία βασίζεται η έκθεσή του έναν ολόκληρο χρόνο από τότε που η έκθεση πέρασε από την επιτροπή.

<SPEAKER ID=64 NAME="Πρόεδρος">
Ευχαριστώ πολύ, κύριε Corbett.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Europol - Κοινές ομάδες έρευνας
<SPEAKER ID=65 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A5-0370/2001 του κ. Turco, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, επί
<P>
Ι. της πρωτοβουλίας του Βασιλείου του Βελγίου και του Βασιλείου της Σουηδίας για την έκδοση απόφασης του Συμβουλίου σχετικά με την επέκταση των αρμοδιοτήτων της Europol και στις σοβαρές μορφές διεθνούς εγκληματικότητας του παραρτήματος της Σύμβασης Europol
<P>
και
<P>
ΙΙ. της πρωτοβουλίας του Βασιλείου της Σουηδίας για την έκδοση πράξης του Συμβουλίου για την τροποποίηση της πράξης του Συμβουλίου της 12ης Μαρτίου 1999 για την έγκριση κανόνων που αφορούν τη διαβίβαση δεδομένων προσωπικού χαρακτήρα από την Europol σε τρίτα κράτη και οργανισμούς
<P>
A5-0369/2001 του κ. Kirkhope, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία του Βασιλείου του Βελγίου, της Γαλλικής Δημοκρατίας, του Βασιλείου της Ισπανίας και του Ηνωμένου Βασιλείου που αφορά την έκδοση απόφασης πλαισίου του Συμβουλίου για τις κοινές ομάδες έρευνας.

<SPEAKER ID=66 NAME="Turco">
. (ΙΤ) Κύριε Πρόεδρε, κύριε Επίτροπε, παρά τη σημασία των εξεταζόμενων πρωτοβουλιών, το Ευρωπαϊκό Κοινοβούλιο στην περίπτωση αυτή έχει μόνο συμβουλευτικό ρόλο, πράγμα που σημαίνει ότι αυτό που θα αποφασίσουμε με την ψήφο μας, όπως συμβαίνει συχνά σε αυτές τις περιπτώσεις, δεν θα ληφθεί καθόλου υπόψη από το Συμβούλιο. Παρά το γεγονός αυτό - ή μάλλον κυρίως για τον λόγο αυτόν - θα σταθώ στην αναγκαιότητα και τον επείγοντα χαρακτήρα της μεταρρύθμισης της Europol, για να καταστεί δυνατός ο δημοκρατικός και δικαστικός της έλεγχος.
<P>
Είναι τουλάχιστον πέντε χρόνια, από το 1996, που το Κοινοβούλιο προωθεί αυτό το αίτημα με την έκθεση του κ. Nassauer. Η έκθεση Nassauer είχε εκπέμψει ένα ισχυρό πολιτικό σήμα προς το Συμβούλιο. Είχε ζητήσει από τα κράτη μέλη να μην κυρώσουν τη Σύμβαση Europol παρά αφού υποβληθεί στο Ευρωπαϊκό Δικαστήριο, δηλαδή σε μια εξουσία λήψης αποφάσεων, για να προδικάσει την ερμηνεία και την ορθή εφαρμογή της. Η έκθεση του συναδέλφου Nassauer αντιμετώπιζε με υποδειγματικό τρόπο τα προβλήματα που έθεταν η Europol και η σχετική Σύμβαση και που είναι τα ίδια με αυτά που υπάρχουν και σήμερα. Η επίλυση των προβλημάτων αυτών δεν είναι πρόβλημα των πολιτικών ομάδων, δεν είναι πρόβλημα του εισηγητή ή του συναδέλφου Nassauer: ο δημοκρατικός και δικαστικός έλεγχος της Europol είναι θεσμικό πρόβλημα.
<P>
Το να μην θέλουμε να θεραπεύσουμε αυτήν την πληγή που έχει καταφερθεί στην ευρωπαϊκή δημοκρατία - αν μπορούμε να μιλάμε με αυτούς τους όρους για το σύστημα που διέπει σήμερα τα θεσμικά όργανα της Ένωσης - υποδηλώνει την αδυναμία μας να προχωρήσουμε με συγκεκριμένους τρόπους στην υλοποίηση ενός χώρου που ναι μεν θα είναι χώρος ασφάλειας, δικαιοσύνης και ελευθερίας, αλλά που εμείς πιστεύουμε ότι πρέπει να είναι, προπαντός και a priori, χώρος δημοκρατίας. Το Ευρωπαϊκό Κοινοβούλιο επιβεβαίωσε από τη στιγμή της δημιουργίας της Europol την ανάγκη ελέγχου της. Η πρόβλεψη αύξησης των εξουσιών της Europol για την αντιμετώπιση της έκτακτης ανάγκης της τρομοκρατίας, το σκάνδαλο στο οποίο ενεπλάκη ένας ανώτερος υπάλληλος της Europol και η επιφυλακτικότητα που δείχνουν οι εθνικές νομοθεσίες όσον αφορά τη διαβίβαση των δεδομένων τους στη Europol, καθώς και η δημιουργία της Parlopol - μιας ομάδας βουλευτών των εθνικών κοινοβουλίων και του Ευρωπαϊκού Κοινοβουλίου που υποστηρίζουν τη σημασία της αύξησης του δημοκρατικού ελέγχου επί της Europol και επί των αποφάσεων που λαμβάνονται στο πλαίσιο του χώρου δικαιοσύνης, ελευθερίας και ασφάλειας - έχουν ήδη ωθήσει το Συμβούλιο να προβληματιστεί τουλάχιστον για την ανάγκη υλοποίησης ορισμένων μεταρρυθμίσεων.
<P>
Πρώτα από όλα, το Συμβούλιο ζήτησε από την Ευρωπαϊκή Επιτροπή να εκπονήσει, μέχρι το τέλος του έτους, μια ανακοίνωση σχετικά με τον δημοκρατικό έλεγχο της Europol. Γνωρίζουμε τις εκτιμήσεις του Επιτρόπου Vitorino, ο οποίος έχει εκφραστεί κατ' επανάληψη υπέρ μιας επιτροπής που θα αποτελείται από μέλη των εθνικών κοινοβουλίων και του Ευρωπαϊκού Κοινοβουλίου, αλλά ελπίζουμε να καταλάβουμε εδώ ότι οι χρόνοι θα επιταχυνθούν ενόψει της μεταρρύθμισης αυτής. Εμείς πιστεύουμε ότι, σε ένα δημοκρατικό πλαίσιο, η Europol θα πρέπει να υπόκειται όχι μόνο στον δημοκρατικό έλεγχο, αλλά και σε χρηματοδοτικό και δημοσιονομικό έλεγχο, καθώς και σε δικαστικό έλεγχο. Σήμερα ο χρηματοδοτικός και δημοσιονομικός έλεγχος είναι αδύνατος, καθώς η Europol χρηματοδοτείται από τα εθνικά κράτη και όχι από τον κοινοτικό προϋπολογισμό. Με αυτόν τον τρόπο, το Κοινοβούλιο και η Επιτροπή δεν έχουν καμία εξουσία χρηματοδοτικού ελέγχου, μην μπορώντας έτσι ούτε να λογοκρίνουν ούτε να κατευθύνουν τη δράση του οργανισμού.
<P>
Ο δικαστικός έλεγχος δεν είναι, ούτε αυτός, εφικτός. Στην πραγματικότητα, στο Ευρωπαϊκό Δικαστήριο δεν επιτρέπονται πλήρεις εξουσίες ελέγχου. Πρέπει επίσης να υπογραμμιστεί ότι οι υπάλληλοι της Europol χαίρουν τόσο ευρείας ασυλίας που μοιάζει περισσότερο με εγγύηση ατιμωρησίας, η οποία τους προστατεύει ακόμα και έναντι του δικαστικού ελέγχου που θα μπορούσε να ασκείται σε εθνικό επίπεδο.
<P>
Υπάρχει, τέλος, το πρόβλημα της προοδευτικής αύξησης της εντολής και των εξουσιών. Εάν η Europol ασχολούνταν αρχικά με την εγκληματικότητα που συνδέεται με τα ναρκωτικά, με την εξεταζόμενη πράξη οι αρμοδιότητές της διευρύνονται σε ουσιαστικά όλα τα είδη εγκληματικότητας. Εμείς θεωρούμε επομένως ότι, για να μπορέσει το Κοινοβούλιο να εκφράσει τις ανησυχίες του και τα αιτήματά του στο Συμβούλιο και την Επιτροπή, σε μια στιγμή κατά την οποία ετοιμάζονται να αποφασίσουν να διευρύνουν τις εξουσίες και τις αρμοδιότητες της Europol, εκτός των τροπολογιών σχετικά με τις δύο πράξεις που πρότειναν το Βέλγιο και η Σουηδία, χρειάζονται και άλλες τροπολογίες για την επίλυση αυτού του προβλήματος. Θεωρούμε ότι οι προτεινόμενες τροπολογίες μπορούν να επιτελέσουν τη λειτουργία της αποσαφήνισης και της βελτίωσης των εξεταζόμενων πρωτοβουλιών και να στείλουν στο Συμβούλιο και τα κράτη μέλη ένα πολιτικό μήνυμα όπου θα επικρίνεται η τρέχουσα κατάσταση και θα προτείνονται ορισμένες θεμελιώδεις μεταρρυθμιστικές γραμμές.
<P>
Τέλος, ο συνδυασμός των εκτιμήσεων που αναφέρθηκαν και η απουσία εξουσιών συναπόφασης του Κοινοβουλίου σε θέματα δικαιοσύνης και εσωτερικών υποθέσεων πρέπει να ωθήσουν όλους αυτούς που υποστηρίζουν τις αρχές της δημοκρατίας και της ελευθερίας να απορρίψουν τις εν λόγω πρωτοβουλίες, γεγονός που, κατά τη γνώμη μου, θα έκανε το Συμβούλιο και τα κράτη μέλη να αποκτήσουν μεγαλύτερη επίγνωση της αναγκαιότητας και του επείγοντος χαρακτήρα της μεταρρύθμισης της Europol.

<SPEAKER ID=67 NAME="Kirkhope">
εισηγητής. (ΕΝ) Κύριε Πρόεδρε, όπως είναι αναμενόμενο, θα επικεντρωθώ στη δική μου έκθεση, η οποία αφορά τη σύσταση κοινών ομάδων έρευνας. Είμαι πολύ υπερήφανος που ορίστηκα εισηγητής για έναν εξαιρετικά καινοτόμο κλάδο, ο οποίος απέκτησε τεράστια σημασία μετά τα αποτρόπαια γεγονότα της 11ης Σεπτεμβρίου. Είναι ακόμα πιο σημαντικό, ίσως, γιατί αποτελεί προσπάθεια εφαρμογής του άρθρου 13 της Ευρωπαϊκής Σύμβασης για την αμοιβαία δικαστική συνδρομή σε ποινικές υποθέσεις, η οποία, αν και υπογράφηκε τον Μάιο του 2000, δεν φαίνεται ότι θα επικυρωθεί σύντομα. Το γεγονός αυτό καθιστά ζωτική τη διαμόρφωση ενός νομικού πλαισίου όσο το δυνατόν γρηγορότερα, ώστε να μπορέσουμε να προωθήσουμε τα θέματα αυτά.
<P>
Η σύσταση κοινών ομάδων έρευνας θα επιτρέψει τη συνεργασία δύο ή περισσότερων χωρών στο πλαίσιο της διερεύνησης εγκλημάτων τρομοκρατίας, σωματεμπορίας, λαθρεμπορίου ναρκωτικών, καθώς και άλλων σοβαρών περιπτώσεων οργανωμένου εγκλήματος. Πρόκειται για ένα σημαντικό εγχείρημα που πρέπει όλοι να υποστηρίξουμε. Οι κοινές ομάδες έρευνας θα συγκεντρώσουν ταλέντα και ικανότητες από διαφορετικά κράτη μέλη και θα τα θέσουν στην υπηρεσία ενός σαφώς καθορισμένου σκοπού με σαφή ημερομηνία ολοκλήρωσης της αποστολής, αλλά με τρόπο που θα επιτρέψει την αποτελεσματική και αποδοτική συνεργασία όλων αυτών των ειδικών για την αντιμετώπιση του οργανωμένου εγκλήματος και τη σύλληψη των εγκληματιών. Θα είναι ένα ευέλικτο όργανο, το οποίο χρειαζόμασταν εδώ και καιρό.
<P>
Έχουν εκφραστεί ανησυχίες, οι οποίες ωστόσο δεν συμπεριλήφθηκαν σε τροπολογίες, σχετικά με την έκταση της συμμετοχής στις ομάδες αυτές. Έχουν αναφερθεί, για παράδειγμα, οι εθνικές υπηρεσίες πληροφοριών επί ποινικών υποθέσεων των κρατών μελών. Ως υπουργός υπεύθυνος για τη σύσταση της δικής μας σχετικής υπηρεσίας πληροφοριών στο Ηνωμένο Βασίλειο, μερικά χρόνια πριν, είμαι βέβαιος πως η διαδικασία σύστασης των υπηρεσιών αυτών στα κράτη μέλη έχει δρομολογηθεί σωστά. Η παραχώρηση, στους αρμόδιους για τη σύσταση των ομάδων αυτών, της διακριτικής ευχέρειας να καθορίζουν τη σύσταση των ομάδων και να εκφράζουν τις διαφωνίες τους όπου χρειάζεται αποτελεί, νομίζω, αποτελεσματική αντιμετώπιση του θέματος. Αν και όλα τα εμπλεκόμενα κράτη έχουν υπογράψει την Ευρωπαϊκή Σύμβαση για τα ανθρώπινα δικαιώματα, στο κείμενο της έκθεσης ζητώ, παρ' όλα αυτά, να δοθεί ιδιαίτερη προσοχή στην ανάγκη προστασίας και διατήρησης των ανθρώπινων δικαιωμάτων κατά τη λειτουργία αυτών των ομάδων.
<P>
Η τρομοκρατία είναι το πρωταρχικό μέλημά μας αυτήν τη στιγμή. Αλλά και η σωματεμπορία είναι ένα άλλο θέμα για το οποίο πρέπει να ανησυχούμε βαθύτατα και οι ομάδες αυτές ίσως μπορούν να βοηθήσουν. Μόλις πρόσφατα, αποκαλύφθηκε στο Ηνωμένο Βασίλειο ότι εκατοντάδες, ίσως και χιλιάδες, μικρά παιδιά έχουν πουληθεί σε σωματέμπορους από άλλες περιοχές του κόσμου και βρίσκονται αυτή τη στιγμή στην Ευρώπη, υφιστάμενα την πιο αποτρόπαιη μεταχείριση. Μία παρόμοια υπόθεση αποκαλύφθηκε στο ΗΒ και μία άλλη πρόσφατα στην Ιταλία. Η δράση κοινών ομάδων έρευνας, μεταξύ της Ιταλίας και της χώρας μας, λόγου χάριν, ή με τη συμμετοχή Γάλλων εμπειρογνωμόνων στον τομέα αυτό, θα συνέβαλλε στην πάταξη των αποτρόπαιων αυτών εγκλημάτων.
<P>
Συνεπώς, η έκθεση δεν αφορά μόνο την τρομοκρατία, αλλά και αυτά τα άλλα θέματα επίσης. Μπορεί μάλιστα να έχει σημαντικές επιπτώσεις σε ένα ολόκληρο σύνολο θεμάτων, μέχρι στιγμής τοπικού ενδιαφέροντος, που περιλαμβάνουν απάτη, νομιμοποίηση εσόδων από παράνομες δραστηριότητες και οικονομικά εγκλήματα, εάν τα ταλέντα και οι ικανότητες συγκεκριμένων μικρών ομάδων που μπορούν να εργαστούν σε διάφορες χώρες τεθούν υπό τον έλεγχο μίας ενιαίας επιχείρησης.
<P>
Υπάρχει άλλο ένα σημείο που πρέπει να επισημάνω. Κατέστησα σαφές στην έκθεσή μου ότι είναι εξαιρετικά σημαντικό όλες αυτές οι επιχειρήσεις να τεθούν υπό τον σαφή κοινοβουλευτικό έλεγχο του Ευρωπαϊκού Κοινοβουλίου. Αυτή η συζήτηση θα πρέπει να διεξαχθεί στο πλαίσιο της ετήσιας συζήτησης για τον χώρο ελευθερίας, ασφάλειας και δικαιοσύνης. Πρέπει να διασφαλίσουμε ότι αυτές οι επιχειρήσεις θα μελετηθούν προσεκτικά.
<P>
Τέλος, από τη διαδικασία αυτή μπορεί να προκύψει μεγάλος όγκος ευαίσθητων πληροφοριών. Θα μπορούσε ίσως να συσταθεί ένα είδος διακομματικής εξεταστικής επιτροπής για τη διαβίβαση παρόμοιων πληροφοριών, μέτρο το οποίο θα συνέβαλλε επίσης στη δημιουργία κλίματος εμπιστοσύνης όσον αφορά τη λειτουργία των ομάδων αυτών, η σύσταση των οποίων θα αποτελέσει μία πολύ σημαντική και ουσιαστική εξέλιξη στον τομέα της πρόληψης του εγκλήματος στην Ευρωπαϊκή Ένωση.

<SPEAKER ID=68 NAME="Coelho">
(ΡΤ) Κύριε Πρόεδρε, κύριε Επίτροπε, αγαπητοί συνάδελφοι, το 1999, στο Τάμπερε, για πρώτη φορά στην ιστορία της ευρωπαϊκής οικοδόμησης, οι αρχηγοί κρατών και κυβερνήσεων των δεκαπέντε κρατών μελών της Ένωσης έθεσαν τα ζητήματα που αφορούν τη δικαιοσύνη στην κορυφή της πολιτικής τους ατζέντας και ανέλαβαν τη δέσμευση, σε μέγιστη περίοδο πέντε ετών, να δημιουργήσουν έναν χώρο Ελευθερίας, Ασφάλειας και Δικαιοσύνης.
<P>
Επομένως, ένας από τους μεγάλους στόχους της Ένωσης είναι να δοθεί στους πολίτες της η δυνατότητα να μπορούν να ζουν σε έναν χώρο Ελευθερίας, Ασφάλειας και Δικαιοσύνης, όπου όμως η ελευθερία αυτή θα συνοδεύεται από υψηλό επίπεδο ασφάλειας, και στο πλαίσιο αυτό προβλέπεται η δημιουργία και λειτουργία κοινών ομάδων έρευνας. Στο Τάμπερε απευθύνθηκε έκκληση για την ταχεία δημιουργία κοινών ομάδων έρευνας ως πρώτο βήμα στην καταπολέμηση του εμπορίου ανθρωπίνων υπάρξεων και ναρκωτικών, καθώς επίσης και της τρομοκρατίας. Μετά τα τρομακτικά γεγονότα της 11ης Σεπτεμβρίου, η πρωτοβουλία αυτή παρουσιάζεται σε ένα πλαίσιο μέτρων που πρέπει να ληφθούν για την καταπολέμηση της τρομοκρατίας και αποσκοπεί στην έγκριση μίας απόφασης πλαισίου που θα παράσχει το νομικό πλαίσιο το οποίο θα επιτρέψει τη δημιουργία κοινών ομάδων έρευνας που θα αποτελούνται από αστυνομικούς και δικαστές ειδικευμένους στον αντιτρομοκρατικό αγώνα και από εκπροσώπους της μονάδας προ-Eurojust και Europol, ώστε να συντονίζονται οι έρευνες που θα διεξάγονται στον τομέα αυτό.
<P>
Επιδοκιμάζω με τον ίδιο ενθουσιασμό όπως και ο εισηγητής, ο συνάδελφος κ. Kirkhope, τον οποίο συγχαίρω για το έργο που πραγματοποίησε, την πρωτοβουλία αυτή η οποία επιχειρεί να επισπεύσει τη θέση σε ισχύ των διατάξεων της Σύμβασης - που μέχρι στιγμής δεν έχει ακόμη επικυρωθεί - οι οποίες θεωρούνται οι πιο επείγουσες από τα κράτη μέλη. Όμως δεν μπορώ να μην απευθύνω έκκληση από εδώ όσον αφορά την ανάγκη ταχείας επικύρωσης της Σύμβασης αυτής, έτσι ώστε να αποφευχθεί ο κίνδυνος ενός ενδεχόμενου κατακερματισμού του νομικού μηχανισμού.
<P>
Εξάλλου, επιδοκιμάζουμε επίσης τη διεύρυνση του πεδίου δράσης της Europol σε όλες τις σοβαρές μορφές διεθνούς εγκληματικότητας που απαριθμούνται στο παράρτημα της αντίστοιχης σύμβασης, γεγονός που θα συμβάλει στην αύξηση της αποτελεσματικότητας της συνεργασίας στο πλαίσιο της σύμβασης Europol. Θα πρέπει, ωστόσο, να καθοριστούν οι τομείς προτεραιότητας της δράσης με βάση την εξέλιξη της εγκληματικότητας στην Ένωση. Όλοι θα συμφωνήσουν ότι, ιδίως τη στιγμή αυτή, πρέπει να αποδοθεί ιδιαίτερη σημασία στην τρομοκρατία.

<SPEAKER ID=69 NAME="Paciotti">
Κύριε Πρόεδρε, ποτέ δεν υπήρχε τόση ανάγκη όσο αυτήν τη στιγμή για περισσότερη Ευρώπη προκειμένου να αντιμετωπιστούν τα προβλήματα της ασφάλειας και της ελευθερίας των πολιτών, να υλοποιηθεί δηλαδή αυτός ο χώρος ελευθερίας, ασφάλειας και δικαιοσύνης που μας υποσχέθηκε η Συνθήκη του Αμστερνταμ και προγραμμάτισε να υλοποιήσει το Ευρωπαϊκό Συμβούλιο του Τάμπερε. Η ώθηση για την υλοποίηση των απαραίτητων μέτρων σταματούσε διαρκώς μπροστά στη συχνά μυωπική αντίσταση των κυβερνήσεων. Μόνο η τραγωδία της 11ης Σεπτεμβρίου τάραξε τελικά μεγάλο μέρος των κυβερνώντων μας και τους έδωσε σημαντική ώθηση για την υιοθέτηση ορισμένων αναγκαίων μέτρων. Εύχομαι από καρδιάς να μην συμβούν νέες τραγωδίες για να τεθεί σε εφαρμογή το πνεύμα του Τάμπερε, μεταξύ άλλων επειδή δεν προκύπτουν πάντα σοφές νομοθετικές πράξεις υπό το συναισθηματικό ερέθισμα τρομερών τραγωδιών· σε αυτές τις περιπτώσεις υπάρχει μερικές φορές ο κίνδυνος να ξεχαστεί η προστασία των ανθρωπίνων δικαιωμάτων των προσώπων.
<P>
Ευτυχώς, δεν τίθεται τέτοιο ζήτημα σχετικά με τις τρεις εκθέσεις που εξετάζουμε, ιδίως μετά τις εύστοχες παρεμβάσεις της Επιτροπής Ελευθεριών και Δικαιωμάτων των Πολιτών, η οποία πρότεινε τροπολογίες βελτίωσης. Η έκθεση του κ. Kirkhope ζητά την υποστήριξή μας στην πρόταση τεσσάρων κρατών μελών να υιοθετηθεί μια απόφαση πλαίσιο για τη σύσταση κοινών ομάδων ερευνών, που έχουν ήδη προβλεφθεί από το Ευρωπαϊκό Συμβούλιο του Τάμπερε και από τη σύμβαση αμοιβαίας δικαστικής βοήθειας σε ποινικές υποθέσεις μεταξύ των κρατών μελών, τις οποίες αυτό το Κοινοβούλιο ενέκρινε πριν από έναν χρόνο με την έκθεση Di Pietro. Ως εκ τούτου, η έκθεση του κ. Kirkhope αξίζει ευρύτατη συναίνεση, μεταξύ των άλλων και επειδή περιέχει τροπολογίες βελτίωσης σχετικά με τον σεβασμό των θεμελιωδών δικαιωμάτων, τον κοινοβουλευτικό έλεγχο και την επέκταση της χρήσης των κοινών ομάδων ερευνών για την καταπολέμηση όχι μόνο της τρομοκρατίας, της διακίνησης ναρκωτικών και της σωματεμπορίας, αλλά και του οργανωμένου εγκλήματος.
<P>
Οι εκθέσεις του κ. Turco, με τη σειρά τους, όπως ψηφίστηκαν από την Επιτροπή Ελευθεριών και Δικαιωμάτων των Πολιτών, ακόμη και με την αντίθετη γνώμη του εισηγητή, μας προτείνουν να εγκρίνουμε με κατάλληλες τροποποιήσεις δύο προτάσεις σχετικά με τη Europol. Η πρώτη προβλέπει τη δυνατότητα επέκτασης της εντολής της Europol σε όλες τις σοβαρές μορφές οργανωμένου εγκλήματος που προβλέπονται ήδη στο παράρτημα της Σύμβασης, σύμφωνα με τις προτεραιότητες που θέτει το Συμβούλιο κατόπιν προτάσεως του Διοικητικού Συμβουλίου της Europol. Η χρήσιμη διόρθωση που πρότεινε η Επιτροπή Ελευθεριών και Δικαιωμάτων των Πολιτών είναι να ληφθεί η εν λόγω απόφαση από το Συμβούλιο με ειδική πλειοψηφία ύστερα από διαβούλευση με το Ευρωπαϊκό Κοινοβούλιο και αφού ακουστεί η γνώμη της EUROJUST, μονάδας που έχει ιδιαίτερη πείρα σε αυτά τα θέματα. Σημειώνω με λύπη ότι, μετά τη θετική ψήφο στην επιτροπή, οι συνάδελφοι του ΕΛΚ άλλαξαν γνώμη και κάνουν τώρα ότι αποκλείουν τη γνώμη της EUROJUST, η οποία είναι βέβαια μη δεσμευτική, αλλά, εξίσου βέβαια, αρκετά χρήσιμη και την οποία είναι παράλογο να στερηθούμε. Θα υποστηρίξουμε επομένως την πρώτη έκθεση Turco, έτσι όπως μας την παρουσίασε η επιτροπή.
<P>
Και η δεύτερη έκθεση Turco, σχετικά με τη διαβίβαση δεδομένων προσωπικού χαρακτήρα από τη Europol σε τρίτα κράτη, αξίζει ευρύτατης συναίνεσης. Θα έλεγα ότι, ανεξάρτητα από τη γνώμη που επανέλαβε εδώ ο εισηγητής, τα μέτρα αυτά, οι προτάσεις αυτές πρέπει να εγκριθούν εξ ολοκλήρου. Εντούτοις, είναι απόλυτα αποδεκτό αυτό που μας είπε εδώ ο εισηγητής και που υπογραμμίστηκε επίσης από τις τροπολογίες που εγκρίθηκαν στην επιτροπή, οι οποίες επαναλαμβάνουν με έμφαση την άποψη που έχει εκφραστεί επανειλημμένα από το Ευρωπαϊκό Κοινοβούλιο, σύμφωνα με την οποία είναι όλο και πιο απαραίτητο να προβούμε στην κοινοτικοποίηση των μέσων δικαστικής συνεργασίας, στην ενίσχυση του δικαστικού ελέγχου και στην ενδυνάμωση του δημοκρατικού ελέγχου αυτών των άκρως απαραίτητων μέσων.

<SPEAKER ID=70 LANGUAGE="NL" NAME="Sφrensen">
Συνάδελφοι, η ομάδα μας υποστηρίζει την έκθεση του συναδέλφου Kirkhope και την παρουσίαση που έκανε απόψε. Πιστεύω ότι οι κοινές ομάδες έρευνας αποτελούν ένα καλό βήμα στην κατεύθυνση της καταπολέμησης όλων των μορφών του οργανωμένου εγκλήματος. Πρώτον, όσον αφορά την έκθεση Turco, η οποία αναφέρεται συγκεκριμένα σε δύο πτυχές του έργου της Europol, η διεύρυνση της εντολής φαίνεται ότι δεν έχει νόημα, εφόσον η Europol δεν είναι σε θέση να ανταποκριθεί επαρκώς σε αυτήν την εντολή. Στην πράξη, έτσι και αλλιώς, η χρησιμότητα της Europol φαίνεται ακόμα ιδιαίτερα περιορισμένη. Επιπλέον, η Europol χρησιμοποιεί σε μεγάλο βαθμό αστυνομικές και δικαστικές πληροφορίες, όμως στην πράξη δεν έχει καμία σχέση με υπηρεσία εθνικής ασφάλειας. Δημιουργείται έτσι ανισορροπία, εφόσον η Europol μπορεί να δρα κατασταλτικά και εκ των υστέρων, χωρίς να δίνει αρκετή σημασία στην πρόληψη.
<P>
Δεύτερον, όσον αφορά τις τράπεζες δεδομένων, είναι σωστή η πρόταση για τη δημιουργία αποκεντρωμένου συστήματος, προκειμένου να διευκολυνθεί η διαχείριση της Europol. Θα αποτελούσε ένα σημαντικό βήμα προς τα εμπρός, εφόσον κάθε κράτος μέλος μπορούσε να δημιουργήσει μία τέτοια τράπεζα δεδομένων. Τέτοιες πρωτοβουλίες είναι λοιπόν θετικές, διαπιστώνονται όμως εκ νέου οι ίδιες αδυναμίες: αφενός δίνονται υπερβολικά περιθώρια στην καλή θέληση, ή στην απουσία αυτής, των κρατών μελών και αφετέρου διαπιστώνεται προφανής έλλειψη εμπιστοσύνης στη δημοκρατία και ιδιαίτερα στους κοινοβουλευτικούς ελέγχους σε αυτόν τον εξαιρετικά σημαντικό πολιτικό τομέα. Εάν ενδιαφερόμαστε πραγματικά για την προστασία των δικαιωμάτων των πολιτών και για την υπεράσπιση της δημοκρατίας, δεν μπορούμε να καθυστερούμε την οικοδόμηση του κατάλληλου ποινικού συστήματος, το οποίο να λαμβάνει υπόψη τις προκλήσεις που αντιμετωπίζουμε σήμερα, ούτε μπορούμε να μην ασκούμε μία αποφασιστική πολιτική πρόληψης. Ιδιαίτερα οι υπηρεσίες εθνικής ασφαλείας έχουν να διαδραματίσουν έναν σημαντικό ρόλο στο σημείο αυτό. Η συνεργασία μεταξύ των υπηρεσιών εσωτερικής ασφαλείας και των δικαστικών αρχών σε θέματα πρόληψης και καταστολής οφείλει να τύχει επειγόντως καλύτερου συντονισμού, κατά τον οποίο θα δίνεται σαφής έμφαση στην πρόληψη των σοβαρών αδικημάτων.

<SPEAKER ID=71 NAME="Αλυσανδράκης">
Κύριε Πρόεδρε, με αφορμή το τρομοκρατικό κτύπημα της 11ης του Σεπτέμβρη, η Ευρωπαϊκή Ένωση, σε στενή συνεργασία με τις Ηνωμένες Πολιτείες, επιταχύνει το κυνήγι μαγισσών που αποσκοπεί στη δίωξη όσων αντιστέκονται στα ιμπεριαλιστικά σχέδια και επιλογές. Κεντρικό ρόλο σε αυτήν την προσπάθεια καλείται να παίξει η Europol, της οποίας οι αρμοδιότητες συνεχώς διευρύνονται, σε υπέρβαση των εθνικών νόμων, ακόμη και της συνταγματικής προστασίας των πολιτών.
<P>
Οι πληροφορίες που συλλέγονται στα κράτη μέλη, το γνωστό φακέλωμα, είναι πλέον κοινής χρήσης, αφού τηρούνται κοινά αρχεία για τους εν δυνάμει υπόπτους, δηλαδή όλους μας, και διευρύνονται οι αποδέκτες αυτών των στοιχείων. Οι κοινές ομάδες έρευνας είναι ουσιαστικά ανεξέλεγκτες, αφού δημιουργούνται από όσα κράτη μέλη το επιθυμούν, για όποιο χρονικό διάστημα το επιθυμούν, με τη συμμετοχή όποιων υπηρεσιών θέλουν και με όποιο αντικείμενο νομίζουν. Πρόκειται για μία ενορχηστρωμένη επίθεση ενάντια στο λαϊκό κίνημα. Θέλουν να σβήσουν τις κατακτήσεις των εργαζομένων στον τομέα των ατομικών και συλλογικών δικαιωμάτων και των δημοκρατικών ελευθεριών.
<P>
Δυστυχώς, οι εκθέσεις όχι μόνον δεν προσπαθούν να εμποδίσουν αυτή την αντιλαϊκή και αντιδημοκρατική εξέλιξη, αλλά την εντάσσουν σε μια συνολική μεταρρύθμιση των μέσων δικαστικής και αστυνομικής συνεργασίας.

<SPEAKER ID=72 NAME="Angelilli">
Κύριε Πρόεδρε, ποτέ δεν ήταν πιο σκόπιμο από αυτήν τη στιγμή, μετά τα συμβάντα της 11ης Σεπτεμβρίου, να συσταθούν κοινές ομάδες ερευνών για τη βελτίωση της συνεργασίας μεταξύ όλων των εθνικών ομάδων ερευνών, ιδίως για να ενισχυθεί και να επιταχυνθεί αυτή η απαραίτητη ανταλλαγή ειδήσεων μεταξύ όλων των υπηρεσιών πληροφοριών των κρατών μελών της Ευρωπαϊκής Ένωσης. Πρόκειται, όπως είναι προφανές, για ένα πραγματικά στρατηγικό μέσο αστυνομικής συνεργασίας όσον αφορά την πρόληψη των εγκληματικών φαινομένων· ένα μέσο θεμελιώδες και χρήσιμο, μετά τη σοβαρή διεθνή κρίση που ακολούθησε την επίθεση στους Δίδυμους Πύργους, για να συμβάλει στην αντιμετώπιση του επείγοντος προβλήματος της τρομοκρατίας στην Ευρώπη.
<P>
Βρήκαμε τρόπο, δυστυχώς μόνο μετά τις σφαγές της Νέας Υόρκης και της Ουάσιγκτον, να ανακατασκευάσουμε μια διαδρομή, που διήρκεσε χρόνια, τρομοκρατικών προετοιμασιών από μέρους προσώπων και οργανώσεων που συνδέονται με τον Οσάμα Μπιν Λάντεν, που έδρασαν ακριβώς στην ευρωπαϊκή επικράτεια: τόσες και τόσες ενδείξεις, φαινομενικά μικρής σημασίας, που στην πραγματικότητα συνδέονται με ένα ενιαίο κατευθυντήριο νήμα, το οποίο εντοπίσαμε ωστόσο πάρα πολύ αργά, μετά τις 11 Σεπτεμβρίου, μετά τον θάνατο χιλιάδων αθώων ανθρώπων. Είναι προφανές ότι, εάν υπήρχε πιο ισχυρή συνεργασία των δικαστικών αρχών και της αστυνομίας, εάν υπήρχαν περισσότερες κοινές έρευνες, θα είχαμε μπορέσει ίσως να ασκήσουμε πιο ενδεδειγμένο προληπτικό έργο σε σχέση με τις τρομοκρατικές ενέργειες. Αξίζει ωστόσο τον κόπο να διευκρινίσουμε ότι ο ρόλος που θα ασκούν οι κοινές ομάδες ερευνών θα ήταν χρήσιμος όχι μόνο σε σχέση με την έκτακτη ανάγκη της τρομοκρατίας, αλλά και γενικότερα για την αντιμετώπιση όλων αυτών των φαινομένων που σχετίζονται με το μεγάλο οργανωμένο έγκλημα σε διεθνές επίπεδο, όπως η παράνομη διακίνηση όπλων και ναρκωτικών και η διακίνηση και η εκμετάλλευση ανθρώπων.
<P>
Εν κατακλείδι, κύριε Πρόεδρε, ευχαριστώντας τον εισηγητή κ. Kirkhope, θα ήθελα να υπενθυμίσω ότι ο αγώνας κατά της εγκληματικότητας, τόσο αυτής που συνδέεται με την τρομοκρατία όσο και γενικότερα, αποτελεί εδώ και χρόνια το πιο επίμονο αίτημα των ευρωπαίων πολιτών, που απαιτούν από πλευράς των εθνικών και ευρωπαϊκών θεσμικών οργάνων μια όλο και πιο ισχυρή δέσμευση, προκειμένου να εξασφαλιστεί πλήρως ένα θεμελιώδες και αναφαίρετο δικαίωμα, το δικαίωμα της ασφάλειας, ένα πολύτιμο αγαθό που απειλείται όλο και περισσότερο. Είναι ευπρόσδεκτη, επομένως, η μέγιστη δέσμευση και από μέρους της Ευρωπαϊκής Ένωσης, και με το μέσο των κοινών ομάδων ερευνών, ακριβώς για να δώσουμε πίσω στους ευρωπαίους πολίτες αυτήν την απαραίτητη εμπιστοσύνη.

<SPEAKER ID=73 NAME="Cappato">
Κύριε Πρόεδρε, χαιρετίζουμε την άφιξη, ίσως, του Συμβουλίου. Εάν δεν απατώμαι, ήρθε κάποιος από το Συμβούλιο, έτσι δεν είναι; Ίσως; Είστε από το Συμβούλιο εσείς; Δεν ξέρετε!

<SPEAKER ID=74 NAME="Πρόεδρος">
Σας παρακαλώ να μην αποτείνεστε απευθείας ούτε στην Επιτροπή ούτε στο Συμβούλιο, με τρόπο άμεσο και προσωπικό. Όποια σχετική πρωτοβουλία έχετε, κάνετέ τη μέσω της Προεδρίας.
<P>
Ευχαριστώ πολύ, κύριε Cappato.

<SPEAKER ID=75 NAME="Cappato">
Κύριε Πρόεδρε, στην πραγματικότητα απευθύνθηκα σε εσάς για να ρωτήσω εάν πράγματι μας τίμησε το Συμβούλιο με την παρουσία του. Ακριβώς για να σημειώσω και να καταστήσω σαφές ότι κάναμε αυτήν τη συζήτηση απουσία του Συμβουλίου, που έφθασε μόλις τώρα, ακριβώς για να καταλάβουμε, για να συνειδητοποιήσουμε, με ποια λογική λαμβάνονται οι αποφάσεις και διεξάγονται οι συζητήσεις του Κοινοβουλίου - η μετάφραση σε 11 γλώσσες, οι τροπολογίες που μεταφράζονται σε 11 γλώσσες, οι παρεμβάσεις που μεταφράζονται σε 11 γλώσσες - που δεν χρησιμεύουν σε τίποτα απολύτως!
<P>
Μιλάμε για την επέκταση της εντολής συντονισμού των ευρωπαϊκών αστυνομικών σωμάτων στα πιο σοβαρά εγκλήματα, επομένως γνωρίζουμε εκ των πραγμάτων ότι ο συντονισμός των πληροφοριών αποτελεί, αυτός καθαυτός, επιχειρησιακή αρμοδιότητα και ότι η διάκριση μεταξύ συντονιστικών και επιχειρησιακών αρμοδιοτήτων είναι μια πολύ λεπτή, αόριστη και δύσκολη διάκριση· αρχίζουμε, ωστόσο, να αναγνωρίζουμε πλήρως την αξία των πολιτικών αστυνόμευσης και συνεργασίας της αστυνομίας των κρατών μελών: οι συνέπειες είναι τεράστιες για τις χώρες μας, για τους ποινικούς μας κώδικες, αφού γνωρίζουμε πόσο ποικίλλει ο βαθμός στον οποίο οι αστυνομίες, σε κάθε ένα από τα δεκαπέντε κράτη μέλη, υπόκεινται ή δεν υπόκεινται σε δεσμούς με τη δικαστική εξουσία, σε δεσμούς με την εκτελεστική εξουσία.
<P>
Λοιπόν, όλα αυτά συμβαίνουν, αντιθέτως, με πλήρη - επαναλαμβάνω, πλήρη - απουσία μιας παρέμβασης στη νομοθετική διαδικασία, στη διαδικασία διαμόρφωσης των νόμων, με πλήρη απουσία των δημοκρατικά εκλεγμένων συνελεύσεων. Το ξέρουμε ότι ο Επίτροπος είναι σύμφωνος - το ξέρουμε, το ξέρουμε - αλλά γνωρίζουμε ότι, στο όνομα του επείγοντος χαρακτήρα, της έκτακτης ανάγκης και της αποτελεσματικότητας της καταπολέμησης του εγκλήματος, καταλύουμε με ένα μόνο χτύπημα οποιαδήποτε ισορροπία μεταξύ των εξουσιών. Ο υπάλληλος του Συμβουλίου φτάνει εν πλήρη ηρεμία σε αυτήν τη συζήτηση που τώρα πια είναι στο στάδιο της ολοκλήρωσης. Τα πράγματα που λέμε και αποφασίζουμε, τα πράγματα που ψηφίζουμε δεν χρησιμεύουν σε τίποτα, σε βαθμό που η ίδια η Προεδρία συγκάλεσε αυτήν και άλλες συζητήσεις την ίδια στιγμή που διεξάγεται η συνέλευση της αρμόδιας επιτροπής, της Επιτροπής Ελευθεριών και Δικαιωμάτων των Πολιτών, στην οποία διεξάγεται ψηφοφορία αυτήν τη στιγμή. Για τον λόγο αυτόν, οι δύο μη εγγεγραμμένοι βουλευτές και οι άλλοι τρεις-τέσσερις συνάδελφοι που συμμετέχουν στις κοινοβουλευτικές εργασίες χάνουν την ψηφοφορία για την τρομοκρατία, με ευρωπαϊκή εντολή για την επιλογή αυτή, που θα έλεγα είναι συνεκτική με την επιλογή του Συμβουλίου να μην είναι παρόν, συνεκτική με τη νομοθετική μέθοδο της Ευρωπαϊκής Ένωσης.

<SPEAKER ID=76 LANGUAGE="SV" NAME="Cederschiφld">
Κύριε Πρόεδρε, η διεύρυνση της εντολής της Europol δεν αποτελεί νέο ζήτημα, δεν τέθηκε για πρώτη φορά μετά την 11η Σεπτεμβρίου. Ωστόσο, αυτή ακριβώς τη στιγμή το ζήτημα είναι ιδιαίτερα σοβαρό. Φυσικά, χρειαζόμαστε ανταλλαγές με τρίτες χώρες σχετικά με αστυνομικές πληροφορίες και σχετικά με την καταπολέμηση του εγκλήματος, όπως υπογραμμίστηκε από το σύνολο σχεδόν του Κοινοβουλίου όταν ψηφίσαμε για την έκθεση σχετικά με την καταπολέμηση του εγκλήματος στο Διαδίκτυο.
<P>
Ορισμένοι ανησυχούν θεωρώντας ότι μπορεί να δοθούν υπερβολικά πολλά μέσα στη Europol. Ας μην λησμονούν όμως τις συνέπειες από το γεγονός ότι η Europol διαθέτει μόλις 388 υπαλλήλους για να καλύπτει έναν πληθυσμό μεγαλύτερο από αυτόν των Ηνωμένων Πολιτειών, ενώ το FBI διαθέτει 27 000 υπαλλήλους. Οι πόροι αλλά και η δραστηριότητα των δύο οργανώσεων δεν μπορούν καν να συγκριθούν μεταξύ τους. Η Europol δεν έχει ακόμα δυνατότητα δραστηριοποίησης σε επιχειρησιακό επίπεδο.
<P>
Κατά τη μεταβίβαση πληροφοριών είναι εξαιρετικά σημαντικό, πιστεύουμε, να διατηρούμε την προστασία των δεδομένων και να προστατεύουμε όσο το δυνατόν περισσότερο την προσωπική ζωή. Τα ανθρώπινα δικαιώματα, τα οποία ορίζονται τόσο στη Σύμβαση του Συμβουλίου της Ευρώπης όσο και στον Χάρτη της ΕΕ για τα θεμελιώδη δικαιώματα, αποτελούν ένα ευρωπαϊκό χαρακτηριστικό, για το οποίο θα πρέπει να είμαστε όλοι υπερήφανοι και να φροντίσουμε ώστε να διατηρηθεί. Ας προσέξουμε όμως να μην δημιουργήσουμε την κοινωνία του Μεγάλου Αδελφού. Για τον λόγο αυτόν είναι σημαντικό, όπως ακριβώς ανέφερε ο κ. Turco, να ενδιαφέρεται το Κοινοβούλιο και να πραγματοποιεί τους δημοκρατικούς του ελέγχους. Είναι απολύτως παράλογο να παραμένουν αυτά τα ζητήματα εκτός της διάρθρωσης της Ένωσης και να συζητώνται ζητήματα τόσο σημαντικά για τους πολίτες προ κενών εδράνων.
<P>
Η συλλογή στατιστικών στοιχείων σχετικά με την εγκληματικότητα αποτελεί φυσικά θετικό στοιχείο. Κάτι δεν πάει καλά όταν το Ευρωπαϊκό Παρατηρήριο για τα Ναρκωτικά και την Τοξικομανία της Λισαβόνας συλλέγει ένα σωρό στατιστικά στοιχεία σχετικά με την κατάχρηση ναρκωτικών, ενώ εμείς διαθέτουμε πολύ λίγα στατιστικά στοιχεία για την καταπολέμηση του εγκλήματος. Στο σημείο αυτό η Europol έχει φυσικά έναν σημαντικό ρόλο να διαδραματίσει.
<P>
Όσον αφορά το εάν θα γίνει αναφορά εδώ στην Eurojust ή όχι, αποδείχθηκε ότι πολλοί ερμηνεύουν τη σχετική διατύπωση ως απόπειρα διατάραξης της ισορροπίας δυνάμεων μεταξύ της πολιτικής και της δικαστικής εξουσίας. Δεν θα πρέπει φυσικά να υπάρχουν τέτοιες ερμηνείες. Ωστόσο δεν θα ήθελα να δημιουργηθούν παρανοήσεις στο σημείο αυτό. Για αυτόν ακριβώς τον λόγο πιστεύω ότι θα ήταν καλύτερο να τροποποιήσουμε τη διατύπωση που αναφέρεται στην Eurojust.
<P>
Θα ήθελα, τέλος, να ευχαριστήσω τον κ. Turco για το γεγονός ότι αντιμετώπισε τόσο καλά τη σουηδική και βελγική πρωτοβουλία.

<SPEAKER ID=77 LANGUAGE="FR" NAME="Berthu">
Κύριε Πρόεδρε, οι δύο συναφείς με τη Europol κυβερνητικές πρωτοβουλίες που εξετάζουμε σήμερα, εκ των οποίων η μία αφορά τον καθορισμό των αποστολών και η άλλη τους κανόνες διαβίβασης των δεδομένων, παρέχουν στο Ευρωπαϊκό Κοινοβούλιο την ευκαιρία να θίξει ένα ουσιαστικό ζήτημα: την οργάνωση του δημοκρατικού ελέγχου της εν λόγω υπηρεσίας.
<P>
Πρόκειται για πολύ σημαντικό ζήτημα, καθώς οι δραστηριότητες αστυνομικής συνεργασίας, και κυρίως η διαχείριση των αρχείων προς ανάλυση που τηρεί η Europol, έχουν άμεση σχέση με τις πολιτικές ελευθερίες. Σήμερα, δεδομένου ότι η Europol είναι διακυβερνητικός οργανισμός, τον έλεγχό της έχουν κατά κύριο λόγο τα εθνικά κοινοβούλια, οι κυβερνήσεις που συμμετέχουν στις συνεδριάσεις του Συμβουλίου των Υπουργών Δικαιοσύνης και Εσωτερικών Υποθέσεων ή που εκπροσωπούνται στο διοικητικό συμβούλιο της υπηρεσίας και, τέλος, μια εποπτική αρχή η οποία απαρτίζεται από ανεξάρτητους εμπειρογνώμονες.
<P>
Η αρμόδια επιτροπή του Σώματός μας προτείνει την ανατροπή του συστήματος αυτού, το οποίο, ωστόσο, ισχύει από το 1999 μόνο, και επιθυμεί να εμπιστευθεί τον έλεγχο της Europol αποκλειστικά στις κοινοτικές διαδικασίες, επομένως κυρίως στο Ευρωπαϊκό Κοινοβούλιο.
<P>
Η εν λόγω πρόταση δεν μας φαίνεται κατάλληλη αυτήν τη στιγμή. Το Ευρωπαϊκό Κοινοβούλιο δεν είναι, κατά τη γνώμη μας, το κατάλληλο όργανο για να αναλάβει τον δημοκρατικό έλεγχο κατ' εξοχήν αστυνομικών δραστηριοτήτων, τις οποίες εκτελούν οι εθνικές υπηρεσίες και των οποίων οι συνέπειες αφορούν το ίδιο το έδαφος των κρατών μελών. Θα ήταν καλύτερο να μην προτρέχουμε, τη στιγμή που η Europol μόλις αρχίζει να λειτουργεί, και να δώσουμε στα εθνικά κοινοβούλια τον χρόνο να οργανώσουν και να τελειοποιήσουν τον έλεγχο που ασκούν στην εν λόγω υπηρεσία. Εξάλλου, τα ίδια τα κοινοβούλια γνωρίζουν την ανάγκη αυτή.
<P>
Για παράδειγμα, τον Σεπτέμβριο, το γαλλικό κοινοβούλιο αντιτάχθηκε ζητώντας τη διενέργεια κοινοβουλευτικού ελέγχου σε σχέδια συμφωνιών της Europol με ανατολικές χώρες, αλλά όταν έλαβε επαρκείς εγγυήσεις για την ασφάλεια διαβίβασης των δεδομένων ήρε τις επιφυλάξεις του.
<P>
Θεωρούμε τη διαδικασία αυτή λειτουργίας ιδιαίτερα σωστή. Αποδεικνύει ότι οι εθνικές αρχές ασκούν αποτελεσματικό έλεγχο. Για την άσκηση ακόμη αυστηρότερου ελέγχου, η γαλλική Γερουσία μόλις προέβη στη σύσταση στους κόλπους της μιας ειδικευμένης ομάδας εργασίας που θα είναι αρμόδια για την παρακολούθηση των ζητημάτων αστυνομικής συνεργασίας. Πρόκειται για ένα παράδειγμα προς μίμηση, κύριε Πρόεδρε, το οποίο μάλιστα μπορούμε να βελτιώσουμε αδιαμφισβήτητα ακόμη περισσότερο, μεριμνώντας για τη βελτίωση του οριζόντιου συντονισμού των δραστηριοτήτων ελέγχου των εθνικών κοινοβουλίων.
<P>
Γιατί να μην συστήσουν τα κοινοβούλια μεταξύ τους μια διακοινοβουλευτική ομάδα η οποία θα παρακολουθεί τις δραστηριότητες της Europol και την αστυνομική συνεργασία;
<P>
Ακόμη καλύτερα, δεν θα μπορούσε η Διακυβερνητική Διάσκεψη, που θα πραγματοποιηθεί το 2004 και η οποία, ακριβώς, θα κληθεί να εξετάσει τον ρόλο των εθνικών κοινοβουλίων στη διάρθρωση της Ευρωπαϊκής Ένωσης, να προτείνει την ανάπτυξη μιας τέτοιας διακοινοβουλευτικής συνεργασίας και μάλιστα τη δημιουργία ενός νέου κοινοτικού πυλώνα;

<SPEAKER ID=78 NAME="Vitorino">
(ΡΤ) Κύριε Πρόεδρε, κύριοι βουλευτές, η Επιτροπή θεωρεί ότι οι τρεις αυτές πρωτοβουλίες είναι ιδιαιτέρως σημαντικές, ιδίως την περίοδο που διερχόμαστε. Η Ευρωπαϊκή Ένωση ζει σε μία περίοδο όπου όχι μόνο η συνεργασία μεταξύ των κρατών μελών αλλά επίσης και η συνεργασία με τρίτες χώρες και με διεθνείς οργανισμούς είναι σημαντική εάν θέλουμε να καταπολεμήσουμε αποτελεσματικά το οργανωμένο έγκλημα και ιδίως την τρομοκρατία.
<P>
Οι πρωτοβουλίες που εξετάζουμε σήμερα αποσκοπούν να επιταχύνουν το χρονοδιάγραμμα, επισπεύδοντας τη στιγμή κατά την οποία τα κράτη μέλη θα αποκτήσουν κοινοτική νομική βάση για να θεσπίσουν κοινές ομάδες έρευνας οι οποίες, στην περίπτωση αυτή, θα μπορούν να περιλαμβάνουν εκπροσώπους τρίτων χωρών ή διεθνών οργανισμών, θα επεκτείνουν την εντολή της Europol ώστε να της επιτρέψουν να αντιμετωπίζει μεγαλύτερο φάσμα εγκληματικών δραστηριοτήτων και ακόμη θα επιτρέψουν στη Europol να διαβιβάζει με αποτελεσματικότητα προσωπικά δεδομένα σε τρίτες χώρες και άλλους οργανισμούς, γεγονός που αποτελεί αναμφίβολα σημαντικό στοιχείο εάν θέλουμε η συνεργασία με αυτές τις τρίτες χώρες και στο πλαίσιο αυτών των διεθνών οργανισμών να είναι αξιόπιστη και να λειτουργεί αποτελεσματικά.
<P>
Η Επιτροπή εκφράζει την ικανοποίησή της για το γεγονός ότι το Ευρωπαϊκό Κοινοβούλιο υποστηρίζει το σχέδιο απόφασης πλαισίου σχετικά με τις κοινές ομάδες έρευνας που πρότειναν το Βέλγιο, η Ισπανία, η Γαλλία και το Ηνωμένο Βασίλειο. Ελπίζουμε ότι ο χρόνος που θα κερδίσουμε επιτρέποντας στα κράτη μέλη να οργανώσουν παρόμοιες ομάδες θα αποτελέσει μία θετική ενίσχυση της αποτελεσματικότητας όσον αφορά την καταπολέμηση του διεθνούς εγκλήματος. Η Επιτροπή εκφράζει επίσης την ικανοποίησή της για το γεγονός ότι το Κοινοβούλιο αντιμετωπίζει θετικά την επέκταση της εντολής της Europol και τη διαβίβαση προσωπικών δεδομένων σε τρίτες χώρες και άλλους οργανισμούς. Οι δύο αυτές πρωτοβουλίες θα συμβάλουν ώστε η Europol να καταστεί ένας πιο αποτελεσματικός οργανισμός όσον αφορά την καταπολέμηση του οργανωμένου εγκλήματος, θέμα που απασχολεί όλο και περισσότερο την κοινή γνώμη των χωρών μελών της Ευρωπαϊκής Ένωσης.
<P>
Η έκθεση του κ. Τurco εγείρει το ζήτημα του δημοκρατικού ελέγχου της Europol στο πλαίσιο των υπό συζήτηση πρωτοβουλιών. Τον περασμένο Ιούνιο είχα την ευκαιρία να συζητήσω το ζήτημα αυτό, κατά τη διακοινοβουλευτική διάσκεψη που συγκάλεσε στη Χάγη το ολλανδικό κοινοβούλιο, όπου παραβρέθηκαν εκπρόσωποι όλων σχεδόν των εθνικών κοινοβουλίων των κρατών μελών και όπου ήταν επίσης παρών ο κύριος εισηγητής. Υπό το φως της συζήτησης που διεξήχθη τότε με τους εκπροσώπους των εθνικών κοινοβουλίων, η Επιτροπή, όπως προβλεπόταν στο πρόγραμμα εργασίας της για το έτος αυτό, ολοκληρώνει επί του παρόντος μία ανακοίνωση σχετικά με τον δημοκρατικό έλεγχο της Europol, όπου θα παρουσιάσει ορισμένες ιδέες για τη βελτίωσή του. Όπως γνωρίζουν οι κύριοι βουλευτές, θεωρώ ότι ο έλεγχος αυτός δεν μπορεί ούτε και πρέπει να αγνοεί τον αναντικατάστατο ρόλο των εθνικών κοινοβουλίων, κυρίως όσον αφορά τον έλεγχο των εθνικών μονάδων της Europol. Πρέπει, ωστόσο, όχι μόνο να επιτρέπει αυτήν τη διακοινοβουλευτική συνεργασία των εθνικών κοινοβουλίων αλλά και να ενισχύει την προστιθέμενη αξία που θα αντιπροσωπεύει η συμμετοχή του Κοινοβουλίου σε αυτόν τον δημοκρατικό έλεγχο έτσι ώστε, με τον τρόπο αυτόν, σε στενή συνεργασία μεταξύ Κοινοβουλίου και εθνικών κοινοβουλίων, να μπορούμε να έχουμε μία συνολική άποψη της πραγματικότητας της λειτουργίας της Europol χωρίς να χάνουμε κανένα από τα λεπτομερή στοιχεία που απορρέουν από τη δράση των εθνικών κοινοβουλίων όσον αφορά τον δικό τους έλεγχο.
<P>
Παράλληλα, αναγνωρίζω τη σημασία της διάρθρωσης μεταξύ Europol και Eurojust και τον ρόλο που ανήκει στη Eurojust σε σχέση με τη δράση του δικαστικού ελέγχου της Europol. Πιστεύω, ωστόσο, ότι είναι προτιμότερο να αναμείνουμε την απόφαση του Συμβουλίου που θα αποτελέσει την τελική προεικόνιση της Eurojust πριν προχωρήσουμε σε λύσεις όσον αφορά τη διάρθρωση μεταξύ της αστυνομικής συνιστώσας και της δικαστικής συνιστώσας σε ευρωπαϊκή κλίμακα.
<P>
Όσον αφορά την επέκταση της εντολής της Europol, η Επιτροπή λαμβάνει υπόψη και συμμερίζεται τις ανησυχίες που εκφράζονται στην έκθεση όσον αφορά τη δομή λήψης αποφάσεων στο πλαίσιο του τρίτου πυλώνα της Ένωσης. Είναι πραγματικά χρονοβόρα, οι προτεραιότητες τείνουν να μεταβάλλονται από προεδρία σε προεδρία, ο ίδιος ο ρόλος του Κοινοβουλίου είναι μειωμένος. Επιδοκιμάζουμε, επομένως, το γεγονός ότι το Κοινοβούλιο υπογραμμίζει την ανάγκη οι καταστάσεις του οργανωμένου εγκλήματος σε κάθε κράτος μέλος να λαμβάνονται υπόψη κατά τη χάραξη των προτεραιοτήτων όσον αφορά την καταπολέμηση του οργανωμένου εγκλήματος σε ευρωπαϊκή κλίμακα. Είναι επομένως σημαντικό τα κράτη μέλη να παρέχουν κατάλληλες και έγκαιρες πληροφορίες στη Europol ούτως ώστε να μπορεί αυτή να συντάσσει με την απαιτούμενη ποιότητα την ετήσια έκθεσή της σχετικά με την κατάσταση του οργανωμένου εγκλήματος στην Ευρωπαϊκή Ένωση. Όσον αφορά τις τροπολογίες που προτείνονται στην έκθεση του Κοινοβουλίου, η Επιτροπή θα πρότεινε η ετήσια αυτή έκθεση, στη δημόσια έκδοσή της, να αποτελεί παράρτημα της έκθεσης που διαβιβάζει η Europol, επίσης ετησίως, στο Ευρωπαϊκό Κοινοβούλιο.
<P>
Τέλος, όσον αφορά την πρωτοβουλία σχετικά με τη διαβίβαση των προσωπικών δεδομένων, η Επιτροπή υποστηρίζει γενικά τις τροπολογίες που προτείνει το Κοινοβούλιο. Συμμερίζεται την άποψη ότι οι εγγυήσεις προστασίας των δεδομένων που παρέχει σήμερα το άρθρο 7 της Πράξης του Συμβουλίου του 1999 σχετικά με τα δεδομένα που διαβιβάζονται σε τρίτες χώρες και διεθνείς οργανισμούς, πρέπει να ισχύουν επίσης για τη διαβίβαση δεδομένων που απορρέει από την πρωτοβουλία αυτή της Σουηδίας. Δεδομένου ότι, στην περίπτωση αυτή, η σουηδική πρωτοβουλία τροποποιεί μόνο την παράγραφο 5 του άρθρου 5 της προαναφερθείσας Πράξης του Συμβουλίου του 1999, το άρθρο 7, που είναι το σχετικό άρθρο για το θέμα αυτό, θα παραμείνει πλήρως σε εφαρμογή. Διατηρώ επομένως επιφυλάξεις όσον αφορά την πραγματική αναγκαιότητα της τροπολογίας που προτείνεται σχετικά με το άρθρο 7 της Πράξης του Συμβουλίου.

<SPEAKER ID=79 NAME="Πρόεδρος">
Ευχαριστώ πολύ, κύριε Επίτροπε.
<P>
Η κοινή συζήτηση έληξε.
<P>
Η ψηφοφορία επ' αυτού του σημείου θα διεξαχθεί αύριο, στις 12.00.

<CHAPTER ID=8>
αΕκδοση προσώπων μεταξύ των κρατών μελών της αΕνωσης (Συμβάσεις του 1995 και 1996 - Κεκτημένο του Σένγκεν)
<SPEAKER ID=80 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0371/2001) του κ. Marinho, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρωτοβουλία του Βασιλείου της Σουηδίας για την έκδοση απόφασης του Συμβουλίου για τον καθορισμό των διατάξεων της Σύμβασης του 1995 για την απλουστευμένη διαδικασία έκδοσης μεταξύ των κρατών μελών της Ευρωπαϊκής Ένωσης και της Σύμβασης του 1996 για την έκδοση μεταξύ των κρατών μελών της Ευρωπαϊκής Ένωσης, οι οποίες συνιστούν ανάπτυξη του κεκτημένου Σένγκεν βάσει της Συμφωνίας σχετικά με τη σύνδεση της Δημοκρατίας της Ισλανδίας και του Βασιλείου της Νορβηγίας προς τη θέση σε ισχύ, την εφαρμογή και την περαιτέρω ανάπτυξη του κεκτημένου Σένγκεν.

<SPEAKER ID=81 NAME="Marinho">
, εισηγητής. (ΡΤ) Κύριε Πρόεδρε, κύριε Επίτροπε, περιέργως, δύο ευρωπαϊκά κράτη που ποτέ δεν προσχώρησαν στην Ευρώπη, η Νορβηγία και η Ισλανδία, υπήρξαν από τα πρώτα που εφάρμοσαν, σε περιφερειακή βάση, έναν χώρο ελεύθερης κυκλοφορίας των ατόμων. Από το 1957, μέσω της Βόρειας Ένωσης Διαβατηρίων, η Δανία, η Σουηδία, η Φινλανδία, η Νορβηγία και η Ισλανδία, πέντε ευρωπαϊκά κράτη, άνοιξαν τα σύνορά τους για τα άτομα, ενώ άλλα έξι κράτη σχεδίαζαν μία κοινή αγορά, δίνοντας προτεραιότητα στην κυκλοφορία των προϊόντων σε μία τελωνειακή ένωση. Οι πορείες που ακολούθησαν οι δύο ομάδες κρατών ήταν διαφορετικές. Τα πρώτα υλοποίησαν την ΕΖΕΣ, τα δεύτερα είχαν για φιλοδοξία τους μία ενοποιημένη Ευρώπη πέρα από την οικονομική διάσταση. Ευτυχώς, το σχέδιο που ενσάρκωσαν οι έξι χώρες, σήμερα δεκαπέντε, αύριο σχεδόν οι διπλάσιες, αν και πολύ φιλόδοξο και σύνθετο, επικράτησε επί των ελεύθερων συναλλαγών ή των απλών διευκολύνσεων διέλευσης των συνόρων. Προσέλκυσε πολλούς από τους ιδρυτές των βόρειων θεσμών και για τον λόγο αυτόν επιχειρούμε τώρα, στην έκθεση αυτή, να δώσουμε κάποιο νόημα στις αντιφάσεις και τα ατυχήματα της Ιστορίας, εντάσσοντας τη Νορβηγία και την Ισλανδία στον χώρο του Σένγκεν και ειδικότερα, όπως συμβαίνει στην περίπτωση της σουηδικής πρωτοβουλίας, σε έναν χώρο Ελευθερίας, Ασφάλειας και Δικαιοσύνης της Ευρωπαϊκής Ένωσης.
<P>
Διευρύνεται, επομένως, με τη σουηδική πρωτοβουλία ο χώρος ελεύθερης κυκλοφορίας της Ένωσης πέρα από την τυπική γεωγραφία της Ευρώπης, με τις αντίστοιχες συνέπειες στο δικαστικό πεδίο, καθιστώντας τη Νορβηγία και την Ισλανδία χώρες όπου θα εφαρμόζονται οι κανόνες για την έκδοση που είναι κοινοί στον χώρο του Σένγκεν. Ποιος πίστευε ότι αυτό θα ήταν δυνατό πριν από 45 χρόνια;
<P>
Σε αυτήν την ιστορική εξέλιξη, ή μάλλον σε αυτήν την αναγκαιότητα - που θέτει νέες απαιτήσεις και δεσμεύσεις και με τον τρόπο αυτόν αναπτύσσεται και επιβάλλεται η πρόοδος της Ευρώπης - θεμελιώνεται η βεβαιότητα ότι το πρόγραμμα του Τάμπερε, που συνεπάγεται τη μετάβαση από τη διακυβερνητική μέθοδο στην κοινοτική μέθοδο, θα οδηγήσει στην κοινοτικοποίηση της δικαστικής συνεργασίας, διότι αυτή ήταν η επιθυμία των Δεκαπέντε, διότι το έργο της Επιτροπής και του Επιτρόπου κ. Antσnio Vitorino δεν μπορεί να προδοθεί λόγω των χρόνιων δισταγμών που στηρίζονται στην εθνική κυριαρχία και, βασικά, διότι η περίοδος που διανύουμε απαιτεί να αποκτήσει η Ευρώπη μία δικαστικό-ποινική πανοπλία, η οποία θα χρησιμεύσει ως πρωταρχικό εργαλείο για την καταπολέμηση του διεθνούς και διασυνοριακού εγκλήματος.
<P>
Η πραγματική διαφορά για την οποία μπορούμε εμείς οι Ευρωπαίοι να υπερηφανευόμαστε δεν βρίσκεται στο πολεμικό οπλοστάσιο, βρίσκεται στην ποιότητα των νέων ευρωπαϊκών κανόνων που εμείς, στο Σώμα αυτό, βοηθάμε ή θα βοηθήσουμε να οικοδομηθούν, ικανοί να συμβιβάσουμε την αποτροπή και το σεβασμό των ελευθεριών χωρίς να πλήξουμε τις φιλοσοφικές και πολιτιστικές διαφορές που επηρεάζουν τους ποινικούς κανόνες του κάθε κράτους μέλους. Το ευρωπαϊκό ένταλμα σύλληψης, που βασίζεται στην αρχή της αμοιβαίας αναγνώρισης των εθνικών δικαστικών αποφάσεων, αποτελεί, υπό τη μορφή που το προτείνει ο Επίτροπος κ. Αntσnio Vitorino, ένα παράδειγμα που πρέπει να ακολουθήσουμε όσον αφορά τις υπόλοιπες πτυχές του Τάμπερε, ιδίως την εναρμόνιση της ποινικής νομοθεσίας.
<P>
Για όλους αυτούς τους λόγους, εύχομαι η σουηδική πρωτοβουλία, την οποία χαιρετίζουμε διότι είναι πρόσφορη και αναγκαία, να περιπέσει σύντομα σε αχρηστία, αφού θα ξεπεραστεί από την αποτελεσματικότητα των κοινοτικών κανόνων, κυρίως των κανόνων σχετικά με το ένταλμα σύλληψης, καταργώντας τις δύο συμβάσεις της Ένωσης, που είναι ασφαλώς καλών προθέσεων αλλά με αδύναμα αποτελέσματα. Η λογική είναι ότι θα αντικατασταθούν από την αμοιβαία αναγνώριση των δικαστικών αποφάσεων και από την απλή μεταφορά ατόμων που διέπραξαν εγκλήματα, δημιουργώντας έτσι, κύριε Επίτροπε, έναν ενιαίο ευρωπαϊκό χώρο για την έκδοση.

<SPEAKER ID=82 LANGUAGE="DE" NAME="von Boetticher">
Κύριε Πρόεδρε, αγαπητοί συνάδελφοι, κατ' αρχάς θα ήθελα να ευχαριστήσω τον εισηγητή, ο οποίος ανέλυσε με μεγάλη εμπειρογνωμοσύνη αυτήν την εξαιρετικά τεχνική έκθεση και πρότεινε μια σειρά από συντακτικές αλλαγές, τις οποίες μπορούμε όλοι να υποστηρίξουμε.
<P>
Χαιρετίζουμε και υποστηρίζουμε επίσης την παρούσα πρωτοβουλία της Σουηδίας για την ανάπτυξη του κεκτημένου Σένγκεν. Ωστόσο, ορισμένα σημεία της έχουν ήδη ξεπεραστεί από την ίδια την πραγματικότητα. Εξαιτίας των τρομακτικών εξελίξεων που σημειώθηκαν μετά τα τρομοκρατικά χτυπήματα της 11ης Σεπτεμβρίου σε θέματα της ευρωπαϊκής εσωτερικής πολιτικής και πολιτικής δικαιοσύνης, η παρούσα έκθεση και το παρόν νομοσχέδιο θα έπρεπε να θεωρηθούν εν πολλοίς ξεπερασμένα για τον τομέα της διαδικασίας έκδοσης.
<P>
Έτσι, το Συμβούλιο Υπουργών Δικαιοσύνης και Εσωτερικών Υποθέσεων δρομολόγησε ήδη την 20ή Σεπτεμβρίου μια πιο απλουστευμένη διαδικασία για τη μεταφορά των ατόμων που έχουν διαπράξει κάποιο αδίκημα και για την αμοιβαία αναγνώριση των δικαστικών αποφάσεων. Χαιρετίζουμε αυτήν την εκτεταμένη ευρωπαϊκή ενοποίηση στο πλαίσιο του ποινικού δικαίου και του ποινικού δικονομικού δικαίου. Θα οδηγήσει αναμφίβολα στη βελτίωση της καταπολέμησης της εγκληματικότητας στην ήπειρό μας και θα προωθήσει τον ενιαίο ευρωπαϊκό χώρο δικαίου. Ως εκ τούτου, θα μπορούσα να αποφύγω περαιτέρω αναφορές στη σουηδική πρωτοβουλία, καθώς μάλιστα ο κύριος Marinho έχει ήδη θίξει τα σημαντικότερα σημεία.
<P>
Παρ' όλα αυτά θα ήθελα να αναφερθώ σε ένα ακόμα σημείο: Οι διατάξεις της Σύμβασης του 1995 για την απλουστευμένη διαδικασία έκδοσης της Ευρωπαϊκής Ένωσης και της Σύμβασης του 1996 για την έκδοση μεταξύ των κρατών μελών της Ευρωπαϊκής Ένωσης θα έπρεπε να εφαρμοστούν ως ανάπτυξη του κεκτημένου Σένγκεν, σύμφωνα με την πρόταση αυτή, και για την Ισλανδία και τη Νορβηγία. Μέχρι εδώ όλα καλά. Ωστόσο, ούτε το Βέλγιο αλλά ούτε η Γαλλία, η Ιρλανδία, η Ιταλία, το Λουξεμβούργο και το Ηνωμένο Βασίλειο έχουν επικυρώσει μέχρι σήμερα καμία εκ των δύο Συμβάσεων. Αυτό αποτελεί σκάνδαλο, κυρίως επειδή οι υποψήφιες προς ένταξη χώρες είναι και αυτές υποχρεωμένες να υιοθετήσουν το κεκτημένο Σένγκεν.
<P>
Τα κράτη μέλη πρέπει επιτέλους, κυρίως όσον αφορά τη θέση σε ισχύ και την επικύρωση των νομικών διατάξεων της Ένωσης, να συνειδητοποιήσουν ότι λειτουργούν στο πλαίσιο αυτό ως πρότυπα.

<SPEAKER ID=83 NAME="Coelho">
(ΡΤ) Κύριε Πρόεδρε, κύριε Επίτροπε, αγαπητοί συνάδελφοι, θα ήθελα καταρχάς να συγχαρώ τον συνάδελφο κ. Marinho για το εξαίρετο έργο που πραγματοποίησε στην έκθεση αυτή και να δηλώσω ότι όλοι έχουμε επίγνωση του πόσο ευαίσθητα είναι και πόση αναμφισβήτητη σημασία έχουν για τα κράτη μέλη θέματα όπως η πολιτική ασύλου, τα μέτρα καταπολέμησης της εγκληματικότητας ή η οργάνωση των συνοριακών ελέγχων και η καταπολέμηση της τρομοκρατίας. Πιστεύω, όμως, ότι επί του παρόντος όλοι κατανοούν ότι τα κοινά προβλήματα απαιτούν κοινές λύσεις, ότι για να επιλυθούν κατά τρόπο αποτελεσματικό και συνεκτικό, πέρα από την εθνική τους διάσταση, πρέπει να αποκτήσουν μία αναγκαία ευρωπαϊκή διάσταση.
<P>
Η αστυνομική και δικαστική συνεργασία σε ποινικά θέματα στο πλαίσιο της Ευρωπαϊκής Ένωσης έχει ως πρωταρχικούς στόχους την καταπολέμηση του διεθνούς οργανωμένου εγκλήματος και την προσέγγιση των νομικών και ρυθμιστικών διατάξεων. Όμως, στο πλαίσιο της δικαστικής συνεργασίας, η συνεργασία Σένγκεν επικέντρωσε τις προσπάθειές της στην ταχεία επεξεργασία των αιτήσεων έκδοσης μέσω του SIS. Η σουηδική πρωτοβουλία που εξετάζουμε σήμερα δεν περιλαμβάνει - όπως ήδη ανέφερε ο συνάδελφος κ. Marinho - μεγάλες ουσιαστικές διατάξεις, κυρίως σε θέματα έκδοσης, και επιδιώκει κυρίως να διασαφηνίσει τη σχέση που υπάρχει μεταξύ των διαφόρων θέσεων όσον αφορά την έκδοση σε επίπεδο Ευρωπαϊκής Ένωσης και να διασφαλίσει τη συμμετοχή της Ισλανδίας και της Νορβηγίας στην εφαρμογή των διατάξεων αυτών. Φρονώ ότι είναι σημαντικό να υλοποιηθεί ο χώρος Δικαιοσύνης και Ασφάλειας στην Ευρώπη. Τα πρόσφατα γεγονότα της 11ης Σεπτεμβρίου μας καλούν υποχρεωτικά να καταπολεμήσουμε την τρομοκρατία όχι μόνο με στρατιωτικά μέσα αλλά επίσης και με δικαστικά μέσα. Και πρέπει να υπενθυμίσουμε ότι η στρατηγική της Ευρωπαϊκής Ένωσης στην αρχή της νέας χιλιετίας - πρόληψη και έλεγχος του οργανωμένου εγκλήματος - προέβλεπε ήδη τη δυνατότητα δημιουργίας ενός ενιαίου νομικού χώρου για την έκδοση σε ευρωπαϊκό επίπεδο. Η 11η Σεπτεμβρίου έρχεται μόνο να ενισχύσει τον επείγοντα χαρακτήρα και την αναγκαιότητα της απόφασης αυτής. Για αυτό και το Συμβούλιο Δικαιοσύνης, στις 20 Σεπτεμβρίου, στο στόχο του για την καταπολέμηση της τρομοκρατίας, αποφάσισε να αντικαταστήσει στο εσωτερικό της Ένωσης τη διαδικασία έκδοσης με μία απλή διαδικασία παράδοσης των δραστών των εγκλημάτων αυτών, γεγονός που συνεπάγεται ότι όλοι οι ισχύοντες σήμερα κανόνες σε θέματα έκδοσης θα περιπέσουν σε αχρηστία, όπως εξάλλου ήδη αναφέρθηκε εδώ. Συνεπάγεται επίσης ότι οι δύο συμβάσεις σχετικά με την έκδοση θα καταργηθούν και θα αντικατασταθούν με την αμοιβαία αναγνώριση των δικαστικών αποφάσεων και την απλή μεταφορά του δράστη του εγκλήματος, δημιουργώντας με τον τρόπο αυτόν τον ενιαίο ευρωπαϊκό χώρο για την έκδοση, του οποίου την αναγκαιότητα επίσης υπογραμμίζουμε.

<SPEAKER ID=84 NAME="Vitorino">
(ΡΤ) Κύριε Πρόεδρε, κύριοι βουλευτές, το καθήκον της Επιτροπής στη συζήτηση αυτή απλοποιείται πολύ, διότι μπορεί να περιορισθεί στο να συμφωνήσει πλήρως με την παρέμβαση του κ. Luνs Marinho, τον οποίο θα ήθελα να συγχαρώ για την εξαίρετη έκθεσή του.
<P>
Θα ήθελα μόνο να προσθέσω ότι, κατά την άποψη της Επιτροπής, η πρωτοβουλία της Σουηδίας είναι σημαντική και χρήσιμη διότι διευκρινίζει ότι οι κανόνες έκδοσης των συμβάσεων του 1995 και του 1996 αποτελούν κανόνες που μπορούν να ενταχθούν στο κεκτημένο του Σένγκεν, άποψη η οποία έχει σημαντικές συνέπειες, κυρίως υπό το φως των αποφάσεων που μόλις ανέφερε ο κ. Carlos Coelho και τις οποίες έλαβε το Συμβούλιο Δικαιοσύνης και Εσωτερικών Υποθέσεων της 20ής Σεπτεμβρίου. Στον χώρο της Ευρωπαϊκής Ένωσης, η πλήρης αντικατάσταση των κανόνων σχετικά με την έκδοση από τον μηχανισμό του ευρωπαϊκού εντάλματος σύλληψης και παράδοσης θα αντανακλάται στο κεκτημένο του Σένγκεν και δεν θα μπορεί να μην αντανακλάται επίσης στον μηχανισμό της λειτουργίας της Σύμβασης του Σένγκεν. Και σε αυτό ακριβώς το μέτρο, έχοντας ως στόχο την αντικατάσταση των συμβάσεων του 1995 και του 1996, δεν δύναται να μην τεθεί επίσης το ζήτημα της επέκτασης του ευρωπαϊκού εντάλματος σύλληψης και παράδοσης στη Νορβηγία και την Ισλανδία, όταν το Συμβούλιο εγκρίνει το ένταλμα, γεγονός που ελπίζω ότι θα συμβεί στις 6 και 7 Δεκεμβρίου. Επομένως, αυτή η συζήτηση δεν είναι περιττή, είναι ένα βήμα, ένα σκαλοπάτι στη σκάλα που οδηγεί τελικά στην έγκριση του ευρωπαϊκού εντάλματος σύλληψης και παράδοσης από το Συμβούλιο Δικαιοσύνης και Εσωτερικών Υποθέσεων, ώστε να εδραιωθεί ο χώρος Ελευθερίας, Ασφάλειας και Δικαιοσύνης στο πεδίο της προστασίας των θεμελιωδών δικαιωμάτων και της καταπολέμησης του διεθνούς οργανωμένου εγκλήματος, και ιδίως της τρομοκρατίας.

<SPEAKER ID=85 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=9>
Ηλεκτρονικές επικοινωνίες (Επεξεργασία δεδομένων προσωπικού χαρακτήρα και προστασία της ιδιωτικής ζωής)
<SPEAKER ID=86 NAME="Πρόεδρος">
Η ημερήσια διάταξη προβλέπει τη συζήτηση της δεύτερης έκθεσης (A5-0374/2001) του κ. Cappato, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων σχετικά με
<P>
την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την επεξεργασία δεδομένων προσωπικού χαρακτήρα και την προστασία της ιδιωτικής ζωής στον τομέα των ηλεκτρονικών επικοινωνιών.

<SPEAKER ID=87 LANGUAGE="IT" NAME="Cappato">
Κύριε Πρόεδρε, βρισκόμαστε ακόμα εδώ, κατά τη διάρκεια πάντα της ψηφοφορίας της Επιτροπής Ελευθεριών των Πολιτών σχετικά με την τρομοκρατία, αλλά δεν πειράζει.
<P>
Δεύτερη απόπειρα: προστασία της ιδιωτικής ζωής στις ηλεκτρονικές επικοινωνίες. Μου φαίνεται πως την προηγούμενη φορά η Συνέλευση απέτυχε στον σκοπό της να εγκρίνει μια πλειοψηφούσα θέση, αφού αλληλοαναιρέθηκαν οι δύο προτάσεις που έγιναν σχετικά με το ζήτημα των ανεπιθύμητων εμπορικών e-mail, η πρόταση του ευρωπαϊκού αυστηρού opt-in και εκείνη που προβλέπει ελευθερία επιλογής για τα κράτη μέλη, ανάμεσα στο opt-in και το opt-out, ενώ παράλληλα υπήρξε και μία πρόταση συμβιβασμού που κατά τη γνώμη μου παρουσιάστηκε με μεγάλη καθυστέρηση στους συναδέλφους. Οι τρεις προτάσεις λοιπόν αλληλοαναιρέθηκαν. Τώρα, αντίθετα, πιστεύω πως σε αυτό το σημείο επιτέλους το Κοινοβούλιο είναι έτοιμο να λάβει μία απόφαση, από τη στιγμή που τόσο η θέση της Επιτροπής Ελευθεριών των Πολιτών του Κοινοβουλίου, να αφεθεί δηλαδή στα κράτη μέλη η δυνατότητα επιλογής, όσο και αυτή της Επιτροπής - το αυστηρό ευρωπαϊκό opt-in - έχουν, θα έλεγε κανείς, μαλακώσει, έχουν προσεγγίσει η μία την άλλη: η Επιτροπή Ελευθεριών των Πολιτών έλαβε συγκεκριμένα υπόψη της τις ανησυχίες σχετικά με τα SMS, δηλαδή τα μηνύματα στα κινητά τηλέφωνα, και, από την άλλη πλευρά, η θέση του opt-in, της επιβολής μιας αυστηρής προληπτικής επιλογής σε ευρωπαϊκό επίπεδο, έλαβε υπόψη την ανάγκη επικοινωνίας με όποιον είναι ήδη πελάτης μιας συγκεκριμένης εταιρείας, μιας συγκεκριμένης επιχείρησης.
<P>
Ελπίζω πως οι συνάδελφοι, ιδίως οι ομάδες, θα θελήσουν να ακολουθήσουν την ψηφοφορία ανάμεσα σε αυτές τις δύο εναλλακτικές λύσεις, μεταξύ των οποίων το Κοινοβούλιο θα έχει τη δυνατότητα να επιλέξει, χωρίς να περιέλθουν σε σύγχυση την τελευταία στιγμή. Όσον αφορά εμένα - και αυτό με ενδιαφέρει να το επιβεβαιώσω - πιστεύω πως δεν έχουν καν δοθεί επαρκείς αποδείξεις που να δείχνουν ότι οι χώρες που εφαρμόζουν το σύστημα opt-in είναι σε θέση να αντιμετωπίσουν καλύτερα το spamming. Το φαινόμενο του spamming στο Διαδίκτυο είναι ήδη παράνομο σήμερα, διότι είναι ήδη παράνομη η συλλογή διευθύνσεων χωρίς άδεια, είναι ήδη παράνομη η χρήση τους χωρίς άδεια, είναι ήδη παράνομη η αποστολή μηνυμάτων χωρίς σαφή ένδειξη του αποστολέα, είναι ήδη παράνομη η αποστολή μηνυμάτων χωρίς να δίνεται η δυνατότητα εύκολης διαγραφής από τους καταλόγους. Από την άλλη πλευρά, ακόμα και στην αυστηρότητα υπάρχουν κίνδυνοι, που αφορούν λόγου χάριν την ελευθερία επικοινωνίας. Σε αυτήν την περίπτωση η Επιτροπή Ελευθεριών των Πολιτών δεν θέλησε να φανεί προσεκτική σε σχέση με αυτό το θέμα. Υπάρχουν πράγματι συνασπισμοί μη κυβερνητικών οργανώσεων που έχουν εκφράσει την ανησυχία τους σχετικά με την πιθανότητα, για παράδειγμα, συγκέντρωσης κεφαλαίων μέσω εκστρατειών στο Διαδίκτυο.
<P>
Προσωπικά πιστεύω πως αυτή μας η συζήτηση, αυτή μας η νομοθεσία, έχει ήδη σήμερα ξεπεραστεί από τις τεχνολογίες και τα γεγονότα· πιστεύω πως ήδη σήμερα οι καταναλωτές έχουν στη διάθεσή τους τη δυνατότητα να επιλέγουν μόνοι τους, σε ατομικό επίπεδο, σύστημα opt-in ή opt-out, χωρίς να χρειάζεται, για τη διαγραφή τους από τους καταλόγους, να απευθυνθούν στον αποστολέα του μηνύματος, αλλά βάζοντας απλώς εκείνη τη διεύθυνση σε μία μαύρη λίστα, ούτως ώστε να μην χρειάζεται πλέον να λαμβάνουν μηνύματα από τον εν λόγω αποστολέα. Δεδομένου όμως ότι έχουν περάσει έξι χρόνια από τη γενική οδηγία σχετικά με την προστασία της ιδιωτικής ζωής και ένα μεγάλο μέρος των κρατών μελών δεν την έχει ακόμα επικυρώσει, ότι έχουν περάσει τέσσερα χρόνια από την οδηγία που τροποποιούμε τώρα με αυτήν τη νέα πρόταση και ότι και η οδηγία του ' 97 δεν έχει ακόμα εφαρμοστεί από μεγάλο μέρος των κρατών μελών, θα πρέπει δυστυχώς, με αυτούς τους ρυθμούς, να φανταστούμε λογικά ότι και αυτή η νομοθεσία θα τεθεί σε ισχύ, ποιος ξέρει, ίσως σε τρία, τέσσερα, πέντε χρόνια. Σε τρία, τέσσερα, πέντε χρόνια, λοιπόν, εάν οι καταναλωτές και οι χρήστες αισθάνονται πραγματικά την ανάγκη να αμυνθούν απέναντι στα ανεπιθύμητα εμπορικά e-mail, η αγορά και η τεχνολογία θα καταστήσουν ακόμα πιο απλά τα συστήματα που είναι ήδη διαθέσιμα σήμερα. Αντίθετα, δεν θα ήθελα, ενώ έχουμε δείξει αυτήν τη μεγάλη και εμφανή ανησυχία σχετικά με την ενόχληση που προκαλείται από τα ανεπιθύμητα εμπορικά μηνύματα, από την άλλη πλευρά να ετοιμαζόμαστε να δώσουμε πλήρη εξουσιοδότηση στις εθνικές αστυνομικές αρχές να διαχειρίζονται τα προσωπικά μας δεδομένα όπως τους αρέσει. Αυτό όμως δεν είναι μονάχα πρόβλημα αυτής της οδηγίας είναι ένα γενικότερο πολιτικό πρόβλημα και το αντιλαμβάνομαι. Φοβάμαι πως αυτή είναι η κατεύθυνση που παίρνουμε και πως οι μεγαλύτερες ανησυχίες για την προστασία της ιδιωτικής ζωής των πολιτών δεν έρχονται από ένα λιγότερο ή περισσότερο ανεπιθύμητο εμπορικό μήνυμα.

<SPEAKER ID=88 LANGUAGE="DE" NAME="Schrφder, Ilka">
Κύριε Πρόεδρε, αγαπητοί συνάδελφοι, έχουμε ήδη ψηφίσει μια φορά στο παρελθόν για τη συγκεκριμένη έκθεση. Τώρα πλέον, κατά τη δεύτερη ανάγνωση, πρόκειται ουσιαστικά μόνο για την εξεύρεση κάποιας λύσης στο πρόβλημα του opt-in/opt-out. Για τον λόγο αυτό επιθυμώ να αναφερθώ μόνο στο συγκεκριμένο θέμα. Εάν εξετάσει κανείς τις διάφορες προτάσεις που υποβάλλονται σήμερα στο Κοινοβούλιο, τότε θα διαπιστώσει ότι πρόκειται, κατά την άποψή μου, για προτάσεις που αφορούν το καθεστώς opt-out. Μόνο η διατύπωση της Επιτροπής θα συνεπαγόταν ένα πραγματικό καθεστώς opt-in. Αυτό συνεπάγεται από την άλλη, ότι μόνο η πρόταση της Επιτροπής θα διασφάλιζε τη δυνατότητα των ίδιων των πολιτών να δηλώσουν εάν επιθυμούν το λεγόμενο "spamming" , εάν δηλαδή επιθυμούν να λαμβάνουν ηλεκτρονικά διαφημίσεις ή εάν έχουν την επιλογή να τις απορρίπτουν. Όλες οι άλλες δυνατότητες, δηλαδή οι διάφορες προτάσεις που αφορούν το καθεστώς opt-out αποχώρησης, δεν διασφαλίζουν κατά την άποψή μου τη συγκεκριμένη επιλογή.
<P>
Για τον λόγο αυτόν δεν μπορώ να ισχυριστώ ότι με ικανοποιεί ιδιαίτερα αυτό που παρουσιάζεται εδώ ως συμβιβασμός, ενώ θεωρώ ότι εάν θέλει κανείς να δώσει τον σωστό τίτλο στην εν λόγω πρόταση, δηλαδή εάν θα πρέπει να ψηφιστεί κάποια διατύπωση, η οποία θα σχετίζεται με την προστασία των δεδομένων, τότε μπορεί να ακολουθήσει μόνο τη γραμμή της Επιτροπής και να υποστηρίξει την πρότασή της, ενώ πρέπει να απορρίψει τις υπόλοιπες προτάσεις που έχουν υποβληθεί στο Κοινοβούλιο.
<P>
Εντούτοις, συμφωνώ εν πολλοίς με τα περισσότερα τμήματα του σχεδίου και θεωρώ χρήσιμα πολλά σημεία που αναφέρονται σε αυτά. Αλλά για το θέμα αυτό διεξήχθη ήδη ψηφοφορία κατά την τελευταία σύνοδο. Σήμερα το θέμα μας είναι μόνο το καθεστώς opt-out και το καθεστώς opt-in. Στο σημείο αυτό πιστεύω ότι πρέπει κανείς, εάν τάσσεται υπέρ της προστασίας των δεδομένων, να υποστηρίξει και το σχέδιο της Επιτροπής.

<SPEAKER ID=89 LANGUAGE="DE" NAME="von Boetticher">
Κύριε Πρόεδρε, αγαπητοί συνάδελφοι, αύριο καλούμαστε να ψηφίσουμε για δεύτερη φορά για την έκθεση Cappato. Οι διάφορες θέσεις έχουν εν τω μεταξύ προσεγγιστεί, χωρίς ωστόσο να έχουν ταυτιστεί. Έτσι, ο εισηγητής έλαβε υπόψη τους ενδοιασμούς της αριστερής πτέρυγας του Σώματος, καθώς πλέον η αποστολή διαφήμισης με SMS θα επιτρέπεται στο μέλλον μόνο κατόπιν έγκρισης του καταναλωτή. Η Επιτροπή Εσωτερικών Υποθέσεων ενέκρινε με σαφή πλειοψηφία την πρόταση της Επιτροπής που υποστηρίχθηκε από τον εισηγητή, το λεγόμενο ήπιο καθεστώς opt-out. Μόνο αυτή η πρόταση υποστηρίζει τα συμφέροντα του καταναλωτή, χωρίς να αφανίζει μαζικά θέσεις εργασίας στην Ευρώπη. Γιατί;
<P>
Καταρχάς, εάν θα έπρεπε το Κοινοβούλιο να απαγορεύσει γενικά τη διαφήμιση των επιχειρήσεων προς τους πελάτες, όπως προβλέπεται πλέον στην πρόταση της κυρίας Paciotti, τότε οι επιχειρήσεις θα έστελναν τις διαφημίσεις τους από τις ΗΠΑ ή από τρίτες χώρες στην Ευρωπαϊκή Ένωση. Τίποτα, μα τίποτα απολύτως, δεν θα είχε κερδιθεί με τον τρόπο αυτόν για τον ευρωπαίο καταναλωτή, και το μόνο αποτέλεσμα θα ήταν η αποδυνάμωση της ευρωπαϊκής αγοράς στον τομέα του ηλεκτρονικού εμπορίου. Ως εκ τούτου, σκοπός μας είναι να την διατηρήσουμε ως έχει στα κράτη που διαθέτουν σήμερα το σύστημα opt-out, να παρατηρήσουμε την εξέλιξη και να αποφασίσουμε εκ νέου μετά από δύο έτη.
<P>
Συγχρόνως, η πρόταση Cappato προστατεύει τον καταναλωτή με τρεις τρόπους. Πρώτον: μπορεί να εγγραφεί στους λεγόμενους καταλόγους Robinson, ούτως ώστε να μην επιτρέπεται γενικά σε αυτόν η αποστολή διαφήμισης. Δεύτερον: η διαφήμιση με ηλεκτρονικό ταχυδρομείο συνδέεται με τη δυνατότητα του καταναλωτή να δηλώσει στις εκάστοτε επιχειρήσεις, απλά και χωρίς κόστος, την αποχώρησή του από τη διαφήμιση. Τρίτον: η διαφήμιση με ηλεκτρονικό ταχυδρομείο αναγνωρίζεται ως τέτοια στα γραμματοκιβώτια ηλεκτρονικού ταχυδρομείου και μπορεί ανά περίπτωση να διαγραφεί απλά και χωρίς κόστος.
<P>
Αυτό το τελευταίο είναι σήμερα ήδη εφικτό σε φορείς παροχής όπως η AOL - είναι βέβαιο ότι ο συνάδελφός μου κ. van Velzen θα αναφερθεί αμέσως στο συγκεκριμένο θέμα -, κάτι όμως που σε καμία περίπτωση δεν οδηγεί σε μονοπωλιακή θέση της AOL. Ένας τέτοιος ισχυρισμός είναι εντελώς αβάσιμος, καθώς ήδη σήμερα μπορεί οποιοσδήποτε να φορτώσει στον υπολογιστή του από το Διαδίκτυο ένα τέτοιο πρόγραμμα αναγνώρισης με επιλογή για απόρριψη των διαφημίσεων, ανεξάρτητα με ποιον φορέα παροχής υπηρεσιών Διαδικτύου έχει συνάψει σύμβαση. Η AOL είχε ταχθεί εξάλλου κατά μιας τέτοιας ρύθμισης. Για τον λόγο αυτόν παρακαλώ να υποστηρίξετε τη συγκεκριμένη συμβιβαστική τροπολογία του συναδέλφου κ. Cappato με σαφή πλειοψηφία.

<SPEAKER ID=90 LANGUAGE="IT" NAME="Paciotti">
Κύριε Πρόεδρε, η αναπομπή αυτής της υπόθεσης στην επιτροπή ασφαλώς διευκρίνισε καλύτερα τις θέσεις, κατά τη γνώμη μου όμως δεν βελτίωσε το αποτέλεσμα·αντίθετα, ως ένα βαθμό το χειροτέρεψε. Πράγματι, το Ευρωπαϊκό Κοινοβούλιο με την προηγούμενη ψηφοφορία του είχε τη φρόνηση να ακολουθήσει την πρόταση της Επιτροπής, τουλάχιστον στο θέμα των καταλόγων των ηλεκτρονικών διευθύνσεων, εξασφαλίζοντας έτσι την ελευθερία του καθενός μας να ενταχθεί ή όχι σε ένα δημόσιο κατάλογο. Με αυτόν τον τρόπο, ακόμα και η επιλογή - την οποία εγώ θεωρώ λανθασμένη και επιζήμια όχι μόνο για την ελευθερία, αλλά και για την ίδια την ανάπτυξη του ηλεκτρονικού εμπορίου - της αποδοχής ανεπιθύμητων μηνυμάτων, με την επιφύλαξη ότι θα μπορούμε έπειτα να διαμαρτυρηθούμε και να ζητήσουμε να μην τα λαμβάνουμε πια, θα ήταν ίσως λιγότερο επιζήμια.
<P>
Αρνούμενοι την πρόταση του opt-in στους δημόσιους καταλόγους για όλα τα μέσα, των κινητών τηλεφώνων μη εξαιρουμένων, καθένας μας γίνεται έρμαιο των πλέον ποικίλων ενοχλητικών, επίμονων και απαιτητικών στοιχείων. Δεν έχουμε πλέον ούτε την άμυνα που υπήρχε άλλοτε, όταν υπήρχαν μόνο σταθερά τηλέφωνα και έντυποι κατάλογοι. Τότε η εξαίρεση από τον μοναδικό έντυπο κατάλογο και η αλλαγή του τηλεφωνικού αριθμού προστατεύονταν αποτελεσματικά, ενώ σήμερα που κάθε δημόσιος κατάλογος καταλήγει στο δίκτυο, δεν υπάρχει τρόπος άμυνας. Απομένει η ωραία λύση της ακύρωσης του τηλεφωνικού αριθμού ή της ηλεκτρονικής διεύθυνσης! Είναι ήδη στη διάθεση όλων των χρηστών και των απρόσιτων ατόμων. Συνεπώς, η τροποποίηση του άρθρου 12 της οδηγίας δεν μου φαίνεται πραγματικά επιλογή που ωφελεί την ελευθερία μας και ειλικρινά δεν μπορώ να κατανοήσω πώς μπορεί κανείς να προτιμά την ελευθερία της διαφήμισης από την ελευθερία των ατόμων.
<P>
Όσον αφορά τα ανεπιθύμητα μηνύματα, στα οποία αναφέρεται το άρθρο 13 της οδηγίας, το να αφήσουμε την επιλογή στα κράτη μέλη σημαίνει ότι θα καταστήσουμε ελάχιστα χρήσιμη την ίδια την οδηγία, δεδομένου ότι υπάρχει η ανάγκη της εναρμόνισης. Ειλικρινά δεν μπορώ να πιστέψω ότι όλο αυτό ωφελεί το ηλεκτρονικό εμπόριο. Μάλιστα, πιστεύω, παράλληλα με άτομα όπως ο εισηγητής μας, που είναι πολύ ικανός στη χρήση των ηλεκτρονικών μέσων, ότι υπάρχουν και πολλοί άλλοι πολίτες, σαν εμένα, που έχουν μικρή εξοικείωση με τη χρήση αυτών των μέσων και που συνεχώς ανησυχούν. Ειλικρινά, σας διαβεβαιώνω πως δεν θα στείλω αίτηση σε καμιά επιχείρηση, δεν θα ανοίξω κανένα μήνυμα, γιατί μετά φοβάμαι μήπως μου συμβεί αυτό που σήμερα, παρότι προστατεύομαι στη χώρα μου, μου συμβαίνει ήδη: ο διακομιστής μου, τουλάχιστον, που αναπόφευκτα γνωρίζει τη διεύθυνσή μου, συνεχίζει να μου στέλνει ανεπιθύμητες ανακοινώσεις και, αλίμονο, το ίδιο κάνει και μια εταιρεία αεροπορικών μεταφορών, στην οποία κάποια φορά, κατά λάθος, σκέφτηκα να απευθυνθώ μέσω του Διαδικτύου.
<P>
Πιστεύω λοιπόν ότι μέχρι να προστατευθώ - μιλάω για μένα προσωπικά, αλλά υπάρχουν και πολλά άλλα άτομα, ηλικιωμένα όπως εγώ ή λιγότερο εξοικειωμένα από πολλούς νέους - θα κάνω και χωρίς το ηλεκτρονικό εμπόριο, αφού αυτό το μέσο δεν παρέχει εμπιστοσύνη. Δεν εμπνέει εμπιστοσύνη η ιδέα του να είσαι σε έναν κατάλογο που περιφέρεται σε ολόκληρο το δίκτυο, να λαμβάνεις μηνύματα, να ζητάς έπειτα τη διαγραφή τους, να πρέπει πρώτα να τα ανοίξεις, να προσπαθείς να κατανοήσεις αυτά τα μέσα. Ίσως η ανάπτυξη των ηλεκτρονικών μέσων να επιτρέψει καλύτερες άμυνες, πρέπει όμως πρώτα να επιτευχθεί. Πρέπει πρώτα να επιτρέψουμε στο ηλεκτρονικό εμπόριο να αναπτυχθεί και για τούτο χρειάζεται εμπιστοσύνη, την οποία δεν εμπνέει η πρόταση αυτή.

<SPEAKER ID=91 LANGUAGE="EN" NAME="Ludford">
Κύριε Πρόεδρε, σπανίως συμφωνώ απόλυτα με τον συνάδελφο της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, κ. von Boetticher, αυτήν τη φορά όμως θα συμφωνήσω μαζί του ότι η εφαρμογή του συστήματος opt-out για τα μηνύματα ηλεκτρονικού ταχυδρομείου πρέπει να υπόκειται σε καθεστώς εθνικής επιλογής, και αντιτίθεμαι στις τροπολογίες της Σοσιαλιστικής Ομάδας.
<P>
Κυκλοφορεί ένας τεράστιος μύθος, που έχει συμπαρασύρει την αριστερά, ότι τα μηνύματα spam είναι το ίδιο με τα μη ζητηθέντα μηνύματα. Λυπάμαι που το λέω, κύριε Επίτροπε, αλλά η Επιτροπή είναι υπεύθυνη για τη σύγχυση αυτή. Στην αρχική σας πρόταση, αναφέρεται ότι τα μηνύματα spam ισοδυναμούν με μη ζητηθέντα μηνύματα. Αυτό δεν είναι αλήθεια. Φοβάμαι πώς οι αποστολείς παρόμοιων μηνυμάτων (spammers), οι οποίοι ήδη παρανομούν, θα συνεχίσουν να το κάνουν. Κυρία Paciotti, θα συνεχίσετε να λαμβάνετε spam στο ηλεκτρονικό ταχυδρομείο σας!
<P>
Υποστηρίζω το σύστημα opt-out για δύο λόγους. Ο πρώτος είναι ότι το αντίθετο σύστημα θα βλάψει αδικαιολόγητα επιχειρήσεις και φιλανθρωπικά ιδρύματα. Οι μεγάλες αμερικανικές εταιρείες έχουν τη δυνατότητα διαφήμισης από την τηλεόραση, τον τύπο, αφίσες, κλπ. Με το σύστημα opt-in θα βλάψουμε τις μικρομεσαίες ευρωπαϊκές επιχειρήσεις για τις οποίες η αποστολή εμπορικών μηνυμάτων μέσω ηλεκτρονικού ταχυδρομείου αποτελεί ένα νόμιμο μέσο συμμετοχής τους στο ηλεκτρονικό εμπόριο. Το καθεστώς αυτό θα τις θέσει σε μειονεκτική θέση. Θα θέσει επίσης σε μειονεκτική θέση τα φιλανθρωπικά ιδρύματα, ενώ μελέτες έχουν δείξει ότι ο κόσμος δεν ενοχλείται από τα μηνύματα αυτού του είδους. Ο κόσμος δεν θα επέλεγε να μην λαμβάνει αυτά τα μηνύματα, ακόμα και αν μπορούσε. Αλλά, φυσικά, είναι στην ανθρώπινη φύση να μην επιλέγει τη λήψη αυτών των μηνυμάτων προκαταβολικά. Υπάρχει επίσης παρεξήγηση όσον αφορά τις επιπτώσεις στις πολιτικές ελευθερίες. Με το καθεστώς opt-out, η επιλογή να μην λαμβάνει κανείς τέτοια μηνύματα είναι πολύ εύκολο να διαπιστωθεί, και οι αποστολείς με κάποιο κύρος δεν έχουν κανένα συμφέρον να αγνοήσουν το αίτημα αυτό, καθώς κάτι τέτοιο απλώς θα εκνεύριζε τον παραλήπτη.
<P>
Το καθεστώς opt-in είναι επιφανειακά υπέρ του καταναλωτή, ο οποίος όμως πρέπει να αποδείξει ότι ουδέποτε επέλεξε να του αποστέλλονται παρόμοια μηνύματα, κάτι το οποίο είναι στην πραγματικότητα πιο δύσκολο. Τέλος, υπό το καθεστώς opt-in, κάποιοι μπορεί να επιλέξουν να λαμβάνουν αλληλογραφία από οργανισμούς που μπορεί να τους φέρουν σε δύσκολη θέση, όπως οργανώσεις ομοφυλοφίλων ενώ δεν θέλουν να αποκαλύψουν τις σεξουαλικές τους προτιμήσεις, ή μπορεί να βρεθούν εκτεθειμένοι σε κακόβουλη εκμετάλλευση. Εάν επιλέξουν να λαμβάνουν μηνύματα από ανατρεπτικά πολιτικά κινήματα, για παράδειγμα, μπορεί να ανακαλύψουν ότι έχουν προκαλέσει, χωρίς να το θέλουν, την παρακολούθησή τους από την αστυνομία. Η αριστερά έχει αντιληφθεί το θέμα λανθασμένα και, για μία φορά, ο κ. von Boetticher έχει δίκιο.

<SPEAKER ID=92 LANGUAGE="NL" NAME="Blokland">
Κύριε Πρόεδρε, παρόλο που στις περισσότερες περιπτώσεις προτιμώ να υιοθετείται εθνική νομοθεσία και όχι ευρωπαϊκή, δεν συμβαίνει το ίδιο με την παρούσα έκθεση. Η άμεση διάθεση προϊόντων (direct marketing) μέσω ηλεκτρονικού ταχυδρομείου αποτελεί αναμφίβολα διασυνοριακό πρόβλημα. Δεν ζητώ την πλήρη απαγόρευση της άμεσης διάθεσης προϊόντων μέσω ηλεκτρονικού ταχυδρομείου, είναι όμως πολύ σημαντικό για τους καταναλωτές να μπορούν να επιλέγουν εκ των προτέρων εάν θέλουν να δέχονται αυτή τη μορφή του direct marketing και να μπορούν να παρέχουν ή να αρνούνται την έγκρισή τους για την αποστολή τέτοιων μηνυμάτων. Έτσι μπορούν να γλιτώνουν πάρα πολύ χρόνο, προβλήματα και κόστος.
<P>
Ο εισηγητής κ. Cappato προτείνει να αφεθεί η επιλογή υπέρ ενός συστήματος opt-in ή opt-out στη διακριτική ευχέρεια των κρατών μελών. Δημιουργείται όμως έτσι μία ασυνάρτητη ευρωπαϊκή πολιτική. Ένα κράτος μέλος το οποίο επέλεξε το opt-in θα αντιμετωπίζει πολλές δυσκολίες προκειμένου να βάζει φραγμό σε ανεπιθύμητα ηλεκτρονικά μηνύματα, εφόσον αυτά επιτρέπονται σε κράτη μέλη τα οποία επέλεξαν το opt-out. Εφόσον υπάρξει κατατετμημένη ευρωπαϊκή πολιτική, χάνουμε σχεδόν σίγουρα την ευκαιρία να υποστηρίξουμε διεθνείς συμφωνίες για την αντιμετώπιση του ανεπιθύμητου ηλεκτρονικού ταχυδρομείου.
<P>
Το πρόβλημα είναι ότι οι διάφορες επιχειρήσεις μπορούν να παρακάμπτουν εύκολα την ευρωπαϊκή νομοθεσία από χώρες εκτός Ευρωπαϊκής Ένωσης. Αυτό δεν θα πρέπει να μας αποτρέψει από την υιοθέτηση νομοθεσίας σε ευρωπαϊκό επίπεδο. Χρειάζεται να αναζητήσουμε πρακτικές λύσεις για αυτά τα προβλήματα και να υποστηρίξουμε τη σύναψη διεθνών συμφωνιών. Έτσι δεν θα λαμβάνετε ούτε εσείς ούτε εγώ απολύτως περιττά ηλεκτρονικά μηνύματα από διάφορες επιχειρήσεις.

<SPEAKER ID=93 LANGUAGE="NL" NAME="Van Velzen">
Κύριε Πρόεδρε, θα ήθελα καταρχάς να υπογραμμίσω ότι αντιπροσωπεύω μία μειοψηφούσα θέση, για την οποία όμως είμαι πολύ υπερήφανος. Έχω μπροστά μου την "Automatiseringsgids" , μία γνωστή ολλανδική εφημερίδα. Για όλους τους συναδέλφους οι οποίοι θα ήθελαν να μάθουν σχετικά με την τεχνολογική ουδετερότητα θα ήταν ίσως χρήσιμο να σας παραθέσω ορισμένα χωρία από την εφημερίδα αυτή.
<P>
Η NTT DoCoMo πρόκειται να διαθέσει 8,2 εκατομμύρια δολάρια για την καταπολέμηση ανεπιθύμητων ηλεκτρονικών μηνυμάτων στα κινητά τηλέφωνα. Οι ηλεκτρονικές διευθύνσεις των κινητών τηλεφώνων της NTT DoCoMo βασίζονται στον αριθμό αυτών των τηλεφωνικών συσκευών. Το γεγονός αυτό επιτρέπει σε πολλά διαφημιστικά γραφεία και υπηρεσίες γνωριμιών να διαφημίζουν τις υπηρεσίες τους στέλνοντας μηνύματα σε τυχαίους τηλεφωνικούς αριθμούς. Μάλιστα στην Ιαπωνία ο παραλήπτης ενός τέτοιου μηνύματος πληρώνει για αυτό, όπως ακριβώς και ο αποστολέας του. Ας το λάβουν αυτό υπόψη όσοι υποστηρίζουν ότι η πρόταση της τροπολογίας 35 του συναδέλφου Cappato είναι τεχνολογικά ουδέτερη. Δεν είναι λοιπόν, κύριε Πρόεδρε, διότι εφόσον έχει κανείς συστήματα UMTS, χάνεται όλο και περισσότερο η διαφορά μεταξύ ηλεκτρονικού ταχυδρομείου και των σύντομων μηνυμάτων που λαμβάνει κανείς στο κινητό του τηλέφωνο, με ό,τι αυτό συνεπάγεται. Γι' αυτό θα ήταν πολύ καλύτερο, όπως γίνεται στην τροπολογία 44, να κάνουμε λόγο για ηλεκτρονικές επικοινωνίες. Αυτό είναι ακριβώς το τελικό βήμα που θα έπρεπε να είχε κάνει ο εισηγητής, κ. Cappato, προκειμένου να υποβάλει μία πολύ καλή πρόταση.
<P>
Κύριε Πρόεδρε, ας συνειδητοποιήσουμε ότι οι πολίτες δεν είναι στο σύνολό τους άσχετοι από πληροφορική. Ωστόσο, αναγκάζονται να αντιμετωπίσουν ένα σωρό προβλήματα. Εάν δεχθούμε την τροπολογία 35 του κ. Cappato, η οποία προτείνει την αλλαγή τέτοιων υπηρεσιών ηλεκτρονικού ταχυδρομείου, τότε θα πρέπει να τροποποιήσουμε ολόκληρο το σύστημα πληροφορικής που έχουμε σήμερα: στη περίπτωση αυτή θα πρέπει να περάσουμε από το σύστημα pop-3, το οποίο έχουν σχεδόν όλοι στην Ευρώπη, στο σύστημα e-map, το οποίο προσφέρει μόνο ένας αμερικανός παροχέας. Τότε όμως θα διαμαρτυρηθεί ο κόσμος αμέσως στον Επίτροπο και θα πει ότι δεν υπάρχει πλέον ανταγωνισμός στην Ευρώπη. Και από αυτήν την άποψη λοιπόν δεν θα πρέπει, πιστεύω, να γίνει μία τέτοια αλλαγή.
<P>
Προτείνω λοιπόν να υποστηρίξουμε απολύτως την έκθεση του κ. Cappato, όμως να την τελειοποιήσουμε περαιτέρω και για αυτό να ψηφίσουμε υπέρ της τροπολογίας 44 αντί της τροπολογίας 35.

<SPEAKER ID=94 NAME="Cashman">
Κύριε Πρόεδρε, είναι ασύνηθες για μένα να ομολογώ ότι έχουν λεχθεί ουσιαστικά τα πάντα. Συμφωνώ με τον κ. von Boetticher και τον κ. Cappato και ιδιαίτερα με τη βαρόνη Ludford. Είμαστε όλοι μέλη της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων. Υιοθετήσαμε μία θέση και δεν το κάναμε καθόλου βεβιασμένα, απλώς και μόνο επειδή έχουμε όλοι δεχτεί την παρενόχληση και την πίεση ανεπιθύμητων μηνυμάτων μέσω του Διαδικτύου και των συσκευών τηλεομοιοτυπίας που έχουμε στα γραφεία μας. Η θέσπιση νομοθεσίας δεν μπορεί να γίνεται χωρίς περίσκεψη.
<P>
Είμαι υποχρεωμένος να δηλώσω στην Επιτροπή ότι οι προτάσεις της είναι λανθασμένες και βιαστικές. Το 2003, θα έχουμε την εξαιρετική ευκαιρία, στην οδηγία για το ηλεκτρονικό εμπόριο, να συγκεντρώσουμε τις πληροφορίες και τις γνώσεις που θα έχουν αποκομίσει τα κράτη μέλη τα οποία επέλεξαν είτε το καθεστώς opt in είτε το καθεστώς οpt out. Όταν προτείνουμε ή ψηφίζουμε νομοθετικά μέτρα, πρέπει πάντα να βασιζόμαστε σε σωστές συμβουλές και επαρκή εμπειρία.
<P>
Δεν πρέπει επ' ουδενί να υποτιμούμε τις επιπτώσεις στα ατομικά δικαιώματα, όπως σωστά προειδοποίησε το Σώμα η βαρόνη Ludford . Την περίοδο αυτή, κατά την οποία είμαστε ίσως λίγο υπερβολικά κατηγορηματικοί σε ορισμένα από τα νομοθετικά μέτρα που προτείνουμε, δεν θα ήθελα να υποχρεωθεί κάποιος να επιβεβαιώσει τον λόγο για τον οποίο επέλεξε να του αποστέλλονται μηνύματα ηλεκτρονικού ταχυδρομείου από το Ammunition Weekly (εβδομαδιαίο περιοδικό για όπλα), για παράδειγμα, ή γιατί επέλεξε να λάβει πληροφορίες από τη Διεθνή Αμνηστία. Το Διαδίκτυο απελευθέρωσε τους ανθρώπους από δικτατορίες και καταπιεστικά καθεστώτα, και παρόλα αυτά προσπαθούμε να επιβάλουμε ένα είδος λογοκρισίας από την πίσω πόρτα. Αυτό είναι λάθος και φανερώνει άγνοια.
<P>
Ο Επίτροπος μπορεί να κουνά το κεφάλι του και να χαμογελά, αλλά θα ήθελε, άραγε, να υποχρεωθεί να δώσει εξηγήσεις σε κάποια κρατική ή άλλη υπηρεσία για τον λόγο για τον οποίο επέλεξε να λάβει κάποια μηνύματα ηλεκτρονικού ταχυδρομείου; Αυτό δεν είναι ελευθερία: σημαίνει ότι είναι κανείς υποχρεωμένος να λογοδοτεί για τη χρήση μιας υπηρεσίας που δημιουργήθηκε για να παρέχει περισσότερη ελευθερία.
<P>
Για το θέμα του δικαιώματος περιφρούρησης του ιδιωτικού βίου: όλοι έχουμε το δικαίωμα προστασίας του ιδιωτικού μας βίου, αλλά το δικαίωμα αυτό δεν επιβάλλεται στα άτομα. Τα άτομα επιλέγουν το δικαίωμα περιφρούρησης της ιδιωτικής ζωής τους και στη συνέχεια η νομοθεσία το υποστηρίζει.
<P>
Σχετικά με τα μη ζητηθέντα εμπορικά μηνύματα ηλεκτρονικού ταχυδρομείου: δεν είναι όλα μηνύματα spam. Και εδώ, η Επιτροπή πέφτει κατευθείαν στην παγίδα όσων θέλουν να μεταφέρουν θέσεις εργασίας εκτός της ΕΕ και διατείνονται ότι, μόνο και μόνο επειδή η ΕΕ θα επιβάλει απαγόρευση αποστολής μη ζητηθέντων εμπορικών μηνυμάτων ηλεκτρονικού ταχυδρομείου στην επικράτειά της, η απαγόρευση αυτή θα γίνει σεβαστή και από ανθρώπους στην Ιαπωνία, τις Φιλιππίνες, τις ΗΠΑ ή οπουδήποτε αλλού.
<P>
Τέλος, όσον αφορά τα μηνύματα spam, έχω δεχτεί και εγώ μηνύματα τέτοιου είδους. Το όνομά μου έχει συμπεριληφθεί σε διάφορες λίστες και τα μηνύματα spam συνεχίζουν να έρχονται ακάθεκτα. Αυτό έχει γίνει από άτομα που έβαλαν το όνομά μου στους σχετικούς καταλόγους και δήλωσαν ότι δέχομαι να λαμβάνω τέτοιου είδους μηνύματα. Έχω στη διάθεσή μου μία πολύ καλή επιλογή: Έχω ένα φίλτρο και έχω και το πλήκτρο διαγραφής. Πρέπει να ενθαρρύνουμε τον κόσμο να χρησιμοποιεί την τεχνολογία και να σταματήσουμε να τον νταντεύουμε. Παρακαλώ, υποστηρίξτε την έκθεση Cappato, όπως τροποποιήθηκε.

<SPEAKER ID=95 NAME="Harbour">
Κύριε Πρόεδρε, απόψε βρίσκονται σε συμφωνία βρετανοί συνάδελφοι από τρία διαφορετικά κόμματα μαζί με άλλους συναδέλφους, γεγονός που είναι πολύ σπάνιο.
<P>
Δεν είμαι μέλος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, αλλά θα ήθελα ιδιαίτερα να συγχαρώ τον κ. Cappato και τους συναδέλφους που παρευρίσκονται εδώ σήμερα, για τη θαρραλέα τους θέση όσον αφορά την τροποποίηση της αρχικής πρότασης της Επιτροπής. Λυπήθηκα που δεν υποστηρίξαμε την προηγούμενη έκθεση του κ. Cappato στο σύνολό της. Ο συμβιβασμός αυτός έχει όλα τα γνωρίσματα ενός συμβιβασμού. Με άλλα λόγια, δεν είναι ιδιαίτερα ικανοποιητικός, αλλά τουλάχιστον είναι καλύτερος από την αρχική πρόταση της Επιτροπής και από την τροπολογία της Σοσιαλιστικής Ομάδας, η οποία ελπίζω ότι δεν θα ψηφιστεί αύριο.
<P>
Πρέπει να θεωρήσουμε τα μέτρα αυτά κυρίως ως μεταβατική νομοθεσία. Νομίζω ότι όλοι όσοι παρευρίσκονται εδώ απόψε ασχολούνται με τη θέσπιση νομοθετικών μέτρων για την ηλεκτρονική εποχή. Εγώ προσωπικά έχω ασχοληθεί με την οδηγία για το ηλεκτρονικό εμπόριο, την οδηγία για τα πνευματικά δικαιώματα και αυτήν τη στιγμή ασχολούμαστε με τα τιμολόγια των ηλεκτρονικών επικοινωνιών. Αυτό που είναι απολύτως σαφές είναι η συνεχής αλματώδης πρόοδος και αλλαγή της τεχνολογίας, καθώς και η διαρκής αναδιαμόρφωση των αγορών. Όπως είπαν αρκετοί συνάδελφοι απόψε, ο κόσμος της ηλεκτρονικής επικοινωνίας προσφέρει τεράστια πλεονεκτήματα στους πολίτες, είτε όσον αφορά την πρόσβασή τους σε φιλανθρωπικά ιδρύματα ή πολιτικά κόμματα είτε στην αγορά. Αυτό που θέλουν να κάνουν ορισμένοι συνάδελφοι, είναι να το καταργήσουν αυτό. Είναι σαφές ότι κάτι τέτοιο δεν μπορεί να γίνει, γιατί το Διαδίκτυο λειτουργεί σε παγκόσμιο επίπεδο. Από εκεί έρχονται τα μηνύματα spam. Συνεπώς, υποσχεθήκαμε στους πολίτες μας κάτι το οποίο δεν μπορούμε να εκπληρώσουμε.
<P>
Είναι σαφές ότι θα πρέπει να εργαστούμε προς την κατεύθυνση μιας παγκόσμιας λύσης, η οποία θα βασίζεται στην τεχνολογία. Θέλουμε μία ενιαία μορφή που θα επιτρέπει στους ανθρώπους να κατατάσσουν τα ηλεκτρονικά τους μηνύματα ανά αποστολέα και θέμα. Μπορούμε να έχουμε την τεχνολογία που θα δώσει στα άτομα πλήρη έλεγχο. Εάν υιοθετήσουμε αυτήν την πρόταση και ψηφίσουμε την τροπολογία, απομακρυνόμαστε από την ευκαιρία να δημιουργήσουμε το σωστό περιβάλλον ώστε όλοι να μπορούν πραγματικά να επωφεληθούν από την τεράστια δύναμη του νέου κόσμου της επικοινωνίας.

<SPEAKER ID=96 NAME="Liikanen">
. (ΕΝ) Η Επιτροπή έχει ήδη εκφράσει τη θέση της για τις τροπολογίες που υιοθετήθηκαν στις 6 Σεπτεμβρίου. Μπαίνω στον πειρασμό να αναφερθώ σε εκείνη τη συζήτηση, αλλά θα ήθελα να είμαι σύντομος και να επικεντρωθώ στο βασικό ερώτημα σχετικά με τα μη ζητηθέντα μηνύματα ηλεκτρονικού ταχυδρομείου.
<P>
Θα ήθελα μόνο να επισημάνω ότι η Επιτροπή δεν μπορεί να υποστηρίξει τις τροπολογίες αρ. 16, 25 και 34, οι οποίες απορρίφθηκαν από το Κοινοβούλιο στις 6 Σεπτεμβρίου και τώρα τίθενται και πάλι σε ψηφοφορία. Η Επιτροπή μπορεί να υποστηρίξει τη νέα τροπολογία αρ. 43 περί αναλυτικών λογαριασμών.
<P>
Θα σταθώ τώρα στο θέμα που αποδείχτηκε το σημαντικότερο κατά τη συζήτηση της προτεινόμενης οδηγίας, δηλαδή το θέμα των μη ζητηθέντων μηνυμάτων ηλεκτρονικού ταχυδρομείου.
<P>
Το Σώμα συζητά το θέμα του καθεστώτος opt-in ή opt-out εδώ και αρκετά χρόνια και το αποτέλεσμα της ψηφοφορίας στις 6 Σεπτεμβρίου έδειξε πόσο δύσκολη παραμένει η εξεύρεση συμβιβαστικής λύσης που να είναι αποδεκτή από τη μεγάλη πλειοψηφία.
<P>
Ωστόσο, δεν μπορούμε να μείνουμε αναποφάσιστοι για πολύ ακόμη πρέπει να αποφασίσουμε. Η απόφαση αυτή δεν ήταν βεβιασμένη. Προηγήθηκε μία τεράστια δημόσια συζήτηση σε διεθνές επίπεδο με εκπροσώπους του κλάδου, επιστήμονες και νομικούς. Εγώ ο ίδιος έχω συμμετάσχει σε εκτενείς συζητήσεις στις Ηνωμένες Πολιτείες και στην Ευρώπη γύρω από το θέμα αυτό. Διαφωνώ κατηγορηματικά με το επιχείρημα ότι το να ερωτάται κάποιος εάν επιθυμεί τη λήψη ενός μηνύματος πριν του αποσταλεί ο λογαριασμός αποτελεί περιορισμό των ατομικών ελευθεριών. Αυτό είναι τελείως παράλογο. Μπορούμε να διαφωνήσουμε ως προς τις λεπτομέρειες, αλλά όταν σου ζητούν να πληρώσεις, πρέπει να μπορείς να επιλέξεις εκ των προτέρων και όχι εκ των υστέρων.
<P>
Θα πρέπει να πάψουμε να σκεφτόμαστε μόνο τα μηνύματα που φτάνουν στον ηλεκτρονικό υπολογιστή του γραφείου μας. Θα πρέπει να αρχίσουμε να σκεφτόμαστε το μέλλον. Η τεχνολογία αλλάζει ταχύτατα. Το ασύρματο Διαδίκτυο θα είναι διαφορετικό από το Διαδίκτυο που είναι διαθέσιμο μόνο από την οθόνη του υπολογιστή μας.
<P>
Το θετικό σημείο της πρότασης της Επιτροπής Ελευθεριών των Πολιτών στην τροπολογία αρ. 33 είναι ότι αναγνωρίζει πως τα μη ζητηθέντα εμπορικά μηνύματα που αποστέλλονται σε κινητά τηλέφωνα είναι ένα πραγματικό πρόβλημα το οποίο μπορεί να αντιμετωπιστεί μόνο με μία εναρμονισμένη προσέγγιση opt-in. Συμφωνώ απόλυτα.
<P>
Ωστόσο, το πρόβλημα αυτής της πρότασης είναι ότι βασίζεται στην υπόθεση ότι ο τερματικός εξοπλισμός κινητής τηλεφωνίας μπορεί να λάβει μόνο μηνύματα SMS. Δυστυχώς, αυτό δεν ισχύει πλέον. Μπορείτε ήδη να λάβετε μηνύματα ηλεκτρονικού ταχυδρομείου σε συσκευή κινητής τηλεφωνίας, εφόσον είναι συνδεδεμένη με το Διαδίκτυο. Εάν θέλετε να το δοκιμάσετε, μπορώ να σας δώσω πολύ καλά παραδείγματα. Και με την ενοποίηση των δικτύων, είναι σαφές ότι τα μηνύματα SMS θα ενοποιηθούν σίγουρα με άλλα συστήματα ηλεκτρονικού ταχυδρομείου.
<P>
Ο αποστολέας δεν μπορεί να ξέρει εάν το μήνυμα θα ληφθεί από κινητό ή σταθερό τερματικό εξοπλισμό λόγω της ενοποίησης των δικτύων. Πρόκειται για ένα τεχνολογικό γεγονός. Η απαγόρευση μη ζητηθέντων εμπορικών μηνυμάτων SMS ενώ θα επιτρέπεται η ελεύθερη αποστολή μη ζητηθέντων ηλεκτρονικών μηνυμάτων με βάση άλλες τεχνολογίες είναι συνεπώς ανεφάρμοστη.
<P>
Ένα άλλο πρόβλημα που έχω με την τροπολογία αρ. 35 είναι η τεχνολογικά μεροληπτική προσέγγιση της παραγράφου 4. Στην παράγραφο αυτή, φαινομενικά επιχειρείται η επίλυση του προβλήματος του κόστους για τους χρήστες, η λύση όμως που προτείνεται δεν είναι καλή. Οι ευρωπαϊκοί φορείς παροχής υπηρεσιών Διαδικτύου μας λένε ότι η τεχνολογία που επιτρέπει την προβολή της γραμμής του θέματος πριν από το "κατέβασμα" του μηνύματος, δεν είναι συμβατή με την πλειοψηφία των συστημάτων που χρησιμοποιούνται σήμερα στην Ευρώπη. Για να γίνει αυτό θα χρειαστούν σημαντικές επενδύσεις. Θα είναι δαπανηρό για τη βιομηχανία να εισαγάγει αυτήν τη δυνατότητα, και κάτι τέτοιο δεν φαίνεται δικαιολογημένο όταν πρόκειται μόνον για μερική λύση.
<P>
Με λίγα λόγια, εκτός από το γεγονός ότι δεν συμβαδίζει με την ενιαία αγορά, η τροπολογία αρ. 35 δεν ανταποκρίνεται στην ανάγκη για τεχνολογικά ουδέτερη νομοθεσία που να καλύπτει και τις μελλοντικές ανάγκες.
<P>
Η τροπολογία αρ. 44, από την άλλη πλευρά, αντιπροσωπεύει μία ουδέτερη τεχνολογικά συμβιβαστική λύση και έχει το πλεονέκτημα ότι είναι πλήρως εναρμονισμένη με την κοινοτική προσέγγιση όσον αφορά τα μη ζητηθέντα εμπορικά μηνύματα ηλεκτρονικού ταχυδρομείου. Στην παράγραφο 2 αυτής της τροπολογίας έχει γίνει μια μάλλον σημαντική εξαίρεση από τις αρχές του καθεστώτος opt-in όσον αφορά τις διευθύνσεις ηλεκτρονικού ταχυδρομείου που αποκτήθηκαν στο πλαίσιο υφιστάμενων επαφών με τους πελάτες.
<P>
Στην περίπτωση αυτή, θα μπορούσε να συνεχίσει να εφαρμόζεται το σύστημα opt-out, αν και αυτό θα αποτελέσει σημαντική παραχώρηση σε σχέση με την αρχική πρόταση της Επιτροπής. Η εξαίρεση μπορεί να δικαιολογηθεί γιατί, στο πλαίσιο μιας ήδη υπάρχουσας σχέσης με τον πελάτη, οι εταιρείες έχουν πολλά να χάσουν και είναι πιο πιθανό να χρησιμοποιήσουν τα εργαλεία του μάρκετινγκ με σύνεση.
<P>
Θα πρέπει να μελετήσουμε τις προκλήσεις του μέλλοντος. Ενδιαφέρουσα είναι η περίπτωση της Ιαπωνίας, όπου το ασύρματο Διαδίκτυο έχει ήδη αρχίσει να χρησιμοποιείται με επιτυχία. Ωστόσο, οι παροχείς αντιμετωπίζουν ένα σημαντικό πρόβλημα. Υπολογίζεται ότι το 85% των 950 εκατομμυρίων μηνυμάτων που αποστέλλονται καθημερινά σε κινητά τηλέφωνα είναι μη ζητηθέντα εμπορικά μηνύματα προς αριθμούς κινητών τηλεφώνων που επιλέχθηκαν τυχαία. Αυτό έχει προκαλέσει τεράστιο πρόβλημα στη χωρητικότητα του δικτύου, ιδιαίτερα επειδή τα περισσότερα από αυτά τα μηνύματα έχουν λανθασμένη διεύθυνση και δεν μπορούν να επιδοθούν. Επιπλέον, είναι ιδιαίτερα ενοχλητικό για τους χρήστες, που πρέπει να παρακάμψουν τεράστιες ποσότητες ανεπιθύμητων διαφημιστικών μηνυμάτων. Το κόστος καθαρισμού του συστήματος από τα ανεπιθύμητα μηνύματα υπολογίζεται ότι υπερβαίνει τα 8,2 εκατομμύρια δολάρια.
<P>
Εάν θέλουμε λοιπόν να δημιουργήσουμε θετικό περιβάλλον για την ανάπτυξη του ηλεκτρονικού εμπορίου και των υπηρεσιών κινητής τηλεφωνίας τρίτης γενεάς, ήρθε η στιγμή να βεβαιωθούμε ότι η ανοδική πορεία των ασύρματων υπηρεσιών Διαδικτύου δεν θα εμποδιστεί από τις τεράστιες ποσότητες ανεπιθύμητων μηνυμάτων, για τα οποία πληρώνει ο καταναλωτής χωρίς τη θέλησή του. Η πολύτιμη χωρητικότητα των δικτύων και των κινητών συσκευών που λειτουργούν με μπαταρία πρέπει να είναι διαθέσιμη για επικοινωνίες, μηνύματα και υπηρεσίες που οι χρήστες θέλουν να λάβουν. Η τροπολογία αρ. 44 έχει τις περισσότερες πιθανότητες να το επιτύχει.

<SPEAKER ID=97 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=10>
Κυκλοφορία των ευρωπαϊκών ταινιών
<SPEAKER ID=98 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0351/2001) του κ. Vander Taelen, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με καλύτερη διανομή ευρωπαϊκών ταινιών στην εσωτερική αγορά και στα υποψήφια κράτη μέλη.

<SPEAKER ID=99 LANGUAGE="NL" NAME="Vander Taelen">
. (NL) Κύριε Πρόεδρε, όταν πριν από δυόμισι χρόνια έγινα μέλος του Κοινοβουλίου, απηύθυνα αμέσως ερώτηση προς την Επίτροπο Reding, ζητώντας να μου πει τι προτίθεται να πράξει για να αντιμετωπισθεί η επισφαλής κατάσταση στην οποία βρίσκεται ο ευρωπαϊκός κινηματογράφος. Ως κινηματογραφιστής διερωτόμουν ανέκαθεν για πόσον καιρό ακόμα θα ανέχεται η Ευρώπη τη συστηματική υποβάθμιση μίας τέχνης η οποία αποτελεί ουσιαστικό μέρος της πολιτιστικής μας κληρονομιάς. Πραγματικά, στη δεκαετία του '60 οι ευρωπαϊκές ταινίες αποτελούσαν ακόμα το 60% της προσφοράς στην Ευρώπη, ενώ σήμερα το ποσοστό αυτό έχει πέσει, δυστυχώς, στο 22%. Πρόκειται για το απολύτως μικρότερο ποσοστό στην Ιστορία. Οι ευρωπαϊκές ταινίες αποκομίζουν μόλις το 26% των κερδών τους έξω από τη χώρα τους. Πρόκειται για υπερβολικά χαμηλό ποσοστό. Το εμπορικό έλλειμμα με τις Ηνωμένες Πολιτείες έχει ανέλθει τη στιγμή αυτή - και ευχαρίστως να παραθέσω το σχετικό αριθμό, διότι είναι τόσο κολοσσιαίος - σε 6 829 εκατομμύρια ευρώ. Πρόκειται για ένα τεράστιο ποσό και οφείλουμε οπωσδήποτε να μειώσουμε το εμπορικό έλλειμμα της Ευρώπης απέναντι στην Αμερική.
<P>
Τη στιγμή αυτή η Ευρώπη παράγει ακόμα περισσότερες ταινίες από την Αμερική, ίσως μάλιστα και καλύτερες ταινίες από ό,τι η Αμερική. Πρόκειται βέβαια για απολύτως υποκειμενική κρίση, όμως ήδη έχουν εκφραστεί διαμαρτυρίες για το πόσο δύσκολο είναι να δει κανείς στη χώρα του μία ταινία από άλλη ευρωπαϊκή χώρα. Είναι εξαιρετικά δύσκολο να δει κανείς μία ισπανική ταινία στην Ελλάδα. Είναι εξαιρετικά δύσκολο να δει κανείς μία ιταλική ταινία στις Κάτω Χώρες, με ελάχιστες εξαιρέσεις. Πιστεύω ωστόσο ότι θα αποτελούσε έναν ξεπερασμένο στόχο και ένδειξη έλλειψης διορατικότητας εάν ζητούσαμε την επιδαψίλευση επιδοτήσεων στον ευρωπαϊκό κινηματογράφο. Πιστεύω ότι υπάρχουν οι αναγκαίες δυνάμεις στην Ευρώπη, δυνάμεις δημιουργικές, δυνάμεις των ηθοποιών, αλλά και των χορηγών, οι οποίες θα επιτρέψουν στον ευρωπαϊκό κινηματογράφο να αναστηθεί εκ νεκρών. Ο ευρωπαϊκός κινηματογράφος δεν χρειάζεται βοήθεια για να σταθεί στα πόδια του. Χρειαζόμαστε απλώς τα μέσα και το κατάλληλο περιβάλλον προκειμένου να μπορούμε και πάλι να είμαστε δημιουργικοί. Για αυτό ζητώ να υιοθετηθεί ένα πολύ φιλόδοξο ευρωπαϊκό πρόγραμμα.
<P>
Πιστεύω ότι χρειάζεται καταρχάς να δούμε που βρίσκονται οι ουσιαστικότερες ελλείψεις των ευρωπαϊκών ταινιών. Με κανέναν τρόπο δεν πρόκειται για έλλειψη δημιουργικότητας, αλλά μάλλον για έλλειψη χρηματοδότησης. Ευρωπαϊκές επιχειρήσεις, οι οποίες επιθυμούν να επενδύσουν σε ευρωπαϊκές ταινίες, αντιμετωπίζουν έντονες δυσκολίες προκειμένου να λάβουν τραπεζικές εγγυήσεις για παράδειγμα, διότι οι επενδύσεις αυτές θεωρούνται πολύ επικίνδυνες. Στην Αμερική τέτοιες επενδύσεις δεν αντιμετωπίζουν τόσο μεγάλα προβλήματα, εξαιτίας της μεγάλης χρηματοοικονομικής ισχύος των κινηματογραφικών στούντιο. Για αυτόν ακριβώς τον λόγο δημιουργείται ένα είδος φυγής ευρωπαϊκών κεφαλαίων προς την Αμερική. Θα πρέπει να προσπαθήσουμε να αντιστρέψουμε την τάση αυτή. Πιστεύω ότι μπορούμε να προσδοκούμε από την Ευρωπαϊκή Τράπεζα Επενδύσεων να συμβάλλει στην προσπάθεια αυτή ως εγγυήτρια για τράπεζες, οι οποίες με τη σειρά τους επιθυμούν να συμβάλλουν σε επενδύσεις στην Ευρώπη. Τα χρήματα αυτά είναι αναγκαία προκειμένου να εξασφαλίσουν τους απαραίτητους πόρους οι Ευρωπαίοι παραγωγοί, έτσι ώστε να ενισχυθεί η ευρωπαϊκή κινηματογραφία και να αντιμετωπισθούν οι αδυναμίες της - εννοώ την έλλειψη ανάπτυξης (development).
<P>
Οι ευρωπαϊκές ταινίες δεν αναπτύσσονται επαρκώς. Οι αμερικανοί σκέφτονται περισσότερο, επεξεργάζονται περισσότερο τις ταινίες τους πριν τις διαθέσουν στην αγορά. Εμείς δεν διαθέτουμε τα χρήματα για κάτι τέτοιο. Αλλά και στο ζήτημα της προώθησης των ταινιών μπορούμε να διδαχθούμε πάρα πολλά από τους Αμερικανούς. Όμως ακόμα και αν διδαχθούμε, δεν θα διαθέτουμε τους αναγκαίους πόρους για την προώθηση και το μάρκετινγκ των ταινιών. Είμαι πεπεισμένος ότι η κατάσταση θα μπορέσει να αλλάξει, εφόσον υποστηρίξουμε τους παραγωγούς προς την κατεύθυνση αυτή. Θα μπορούσαμε για παράδειγμα να χρησιμοποιήσουμε και τα Διαρθρωτικά Ταμεία. Τα Διαρθρωτικά Ταμεία μπορούν να συμβάλλουν προκειμένου να ενισχύονται οι μικρότερες κινηματογραφικές αίθουσες σε λιγότερο ανεπτυγμένες περιοχές. Κάτι τέτοιο δεν συμβαίνει σήμερα. Ελπίζω να εξετάσει αυτήν τη δυνατότητα η Επιτροπή.
<P>
Θα ήθελα επίσης να αναφερθώ στον τρόπο με τον οποίο προστατεύουμε την πολιτιστική μας κληρονομιά. Πολλές ταινίες χάνονται δυστυχώς. Χάνεται έτσι η μνήμη του ευρωπαϊκού κινηματογράφου. Η Ευρώπη θα μπορούσε να ήταν φιλόδοξη στον τομέα αυτόν, διότι είναι πολύ σημαντικό για την εκπαίδευση των παιδιών μας να μπορεί η νεολαία να βλέπει αυτές τις ταινίες και στο μέλλον.
<P>
Θα σταματήσω εδώ, διότι στην έκθεση αυτή έχω περιλάβει τριάντα περίπου συστάσεις.
<P>
Θα ήθελα επίσης να ευχαριστήσω τα μέλη της Επιτροπής Πολιτισμού για τον πολύ εποικοδομητικό τρόπο με τον οποίο συνεργαστήκαμε και ελπίζω ότι η έκθεση αυτή θα εγκριθεί αύριο.

<SPEAKER ID=100 LANGUAGE="DE" NAME="Pack">
Κύριε Πρόεδρε, λαμβάνω το λόγο αντί της Ruth Hieronymi, η οποία ουσιαστικά θα έπρεπε να παρέμβει εν προκειμένω, δυστυχώς όμως ασθενεί. Παρ' όλα αυτά, χαίρομαι ιδιαίτερα που μου δίνεται αυτή η ευκαιρία και συγχαίρω τον εισηγητή. Δεν συμβαίνει άλλωστε τόσο συχνά να ομιλεί κανείς εδώ για κάποιο θέμα, το οποίο να κατανοεί τόσο καλά όσο ένας πραγματικός σκηνοθέτης. Επομένως, θερμά συγχαρητήρια, αγαπητέ κύριε Vander Taelen!
<P>
Θεωρώ ότι η έκθεσή σας δίνει όντως μια ώθηση, η οποία ήταν επειγόντως απαραίτητη. Εξάλλου, επισημάνατε ήδη ότι το μερίδιο αγοράς των ευρωπαϊκών ταινιών στους κινηματογράφους της Ευρωπαϊκής Ένωσης δεν υπήρξε ποτέ τόσο μικρό, καθώς ανέρχεται μόνο στο 22,5%. Αλλωστε, η κυριαρχία της αμερικανικής βιομηχανίας κινηματογράφου αντικατοπτρίζεται στο εξαιρετικά υψηλό εμπορικό έλλειμμα των 6,8 δισ. ευρώ.
<P>
Η κατάσταση στα υποψήφια κράτη μέλη παρουσιάζεται πολύ πιο δραματική. Εκτός από τη σαφή κυριαρχία των αμερικανικών ταινιών υπάρχει ένα ακόμα πρόβλημα, το οποίο επ' ουδενί δεν επιτρέπεται να συγκαλύψουμε: Πολύ συχνά γίνεται εδώ λόγος για την πρόθεσή μας να προωθήσουμε τις ευρωπαϊκές ταινίες. Ωστόσο, πολλοί σκέπτονται διαρκώς μόνο τη δική τους εθνική παραγωγή ταινιών και όχι εκείνη των εταίρων τους. Διότι και στις ταινίες των εταίρων, δηλαδή τις ευρωπαϊκές ταινίες, δεν παρατηρείται επαρκής προσέλευση κοινού στις εκάστοτε χώρες.
<P>
Είναι επειγόντως απαραίτητο τόσο η Επιτροπή όσο και το Συμβούλιο να καταθέσουν επιτέλους κάποιο σχέδιο, το οποίο θα καταστήσει την ευρωπαϊκή βιομηχανία κινηματογράφου ανταγωνιστικότερη. Εξάλλου, αυτός είναι ένας τομέας που μπορεί κάλλιστα να αποδειχθεί ιδιαίτερα κερδοφόρος. Οι αμερικανοί μας δείχνουν τον τρόπο. Ίσως κάποτε αφυπνιστούμε και δραστηριοποιηθούμε περισσότερο.
<P>
Οι βασικές ελλείψεις εντοπίζονται στη διανομή και την εισαγωγή των ταινιών μας στην αγορά, καθώς επίσης και στη χρόνια αναπάρκεια ιδίων κεφαλαίων. Για τον λόγο αυτόν είμαι ιδιαίτερα χαρούμενος, επειδή όλοι εμείς - Κοινοβούλιο, Επιτροπή και Συμβούλιο από κοινού - ασχοληθήκαμε στο πλαίσιο του προγράμματος Media Plus κυρίως με αυτούς τους δύο τομείς, δηλαδή της εισαγωγής στην αγορά και της διανομής, ενώ πρόθεσή μας είναι να εξεύρουμε λύσεις στο συγκεκριμένο θέμα.
<P>
Φυσικά χαίρομαι ακόμη για το ότι η Ευρωπαϊκή Τράπεζα Επενδύσεων προτίθεται, ύστερα από παρότρυνση της κυρίας Επιτρόπου, να πράξει κάτι για το θέμα αυτό και να διαθέσει το κεφάλαιο υψηλού κινδύνου για την υλοποίηση των οπτικοακουστικών προγραμμάτων. Πιστεύω λοιπόν ότι δώσαμε στον τομέα αυτόν τη δέουσα ώθηση, μολονότι μπορούμε να πράξουμε ακόμα πολλά περισσότερα. Θεωρώ επίσης καλό ότι υιοθετήσαμε σε επίπεδο κρατών μελών φορολογικές διευκολύνσεις, ότι μπορούμε να πράξουμε κάτι, ούτως ώστε οι σκηνοθέτες μιας χώρας να μπορούν να έχουν πρόσβαση στους πόρους και τις επιχορηγήσεις άλλων χωρών. Αυτό είναι λοιπόν εφικτό. Πιστεύω ότι με τον τρόπον αυτό θα προωθηθούν επίσης, στο πλαίσιο της πρωτοβουλίας i2i, οι διαρθρωτικές επενδύσεις ανεξάρτητων κινηματογράφων, όπως τους προωθούμε στην παρούσα έκθεση. Πιστεύω επίσης ότι η βελτίωση των κινηματογράφων σε οικονομικά ασθενέστερες περιφέρειες, μέσω των ευρωπαϊκών διαρθρωτικών ταμείων, μπορεί να βοηθήσει σημαντικά.
<P>
Πολλά θα μπορούσε ακόμη κανείς να παρατηρήσει. Δεν συμφωνώ απολύτως με το σημείο 7, στο οποίο αναφέρεται ότι οφείλουμε να υποχρεώσουμε φορείς ραδιοτηλεοπτικής μετάδοσης να αφιερώσουν ένα καθορισμένο μέρος του χρόνου εκπομπής τους για μη εθνικές ταινίες. Αυτό προκάλεσε ασφαλώς μεγάλη αντίδραση στους φορείς ραδιοτηλεοπτικής μετάδοσης. Κατά την αναθεώρηση της οδηγίας "Τηλεόραση χωρίς σύνορα" θα συζητήσουμε το συγκεκριμένο ζήτημα και ενδεχομένως να βρεθεί κάποια διέξοδος. Για ακόμα μία φορά, τα θερμά μου συγχαρητήρια!

<SPEAKER ID=101 NAME="Ζορμπά">
Κύριε Πρόεδρε, σας ομολογώ ότι ζηλεύω τον κ. Vander Taelen γιατί η έκθεσή του όχι μόνο έχει πάρα πολύ βαθιές διαπιστώσεις, καθώς γνωρίζει θαυμάσια το πεδίο του κινηματογράφου, αλλά έχει ένα όραμα μεγάλο και έχει επίσης πολύ συγκεκριμένες προτάσεις για το τι πρέπει να κάνουμε, ποια πολιτική πρέπει να ακολουθήσουμε σχετικά με τον ευρωπαϊκό κινηματογράφο. Νομίζω ότι είναι μια υποδειγματική έκθεση στην οποία η οικονομία και ο πολιτισμός βρίσκουν μια αντίληψη πάρα πολύ συνεκτική που τους υπηρετεί.
<P>
Βεβαίως, στην επιτροπή μας υπήρξε η κοινή διαπίστωση ότι ο ευρωπαϊκός κινηματογράφος είναι ένας φορέας παιδείας και πολιτισμού και επηρεάζει σε μεγάλο βαθμό τις κοινωνικές και αισθητικές αξίες του ευρωπαϊκού κοινού. Εγώ θα τον χαρακτήριζα μια ευγενή βιομηχανία που έχει θρέψει γενιές κινηματογραφόφιλων και στην οποία μπορούμε να εμπιστευθούμε χωρίς δισταγμό τα παιδιά μας, προκειμένου να αποκτήσουν γνώση του παρελθόντος, να αποκτήσουν μια διεισδυτική αναλυτική ματιά για την κοινωνία στην οποία ζούμε και διαίσθηση για το τι θα συμβεί στο μέλλον.
<P>
Αγαπάμε το ευρωπαϊκό σινεμά, αγαπάμε πολύ, ο καθένας μας στη χώρα του, και τις εθνικές ταινίες αλλά και ταινίες που έχουν αποτελέσει σταθμούς και σημεία για την ζωή μας, όλοι όμως παραδεχόμαστε ότι την παράσταση κλέβει το αμερικανικό σινεμά. Επομένως, είναι απαραίτητο να πετύχουμε την ανατροπή, να πετύχουμε το ευρωπαϊκό σινεμά να βρεί πραγματικά το δρόμο που του αξίζει και αυτό δεν μπορεί να γίνει παρά μέσα από μια σειρά μέτρων τα οποία προτείνονται στην έκθεση και που, θα έλεγα, κανένα από αυτά δεν είναι δυνατόν να λείψει εάν θέλουμε πραγματικά να έχουμε την επόμενη δεκαετία ένα ευρωπαϊκό κινηματογράφο ο οποίος θα είναι αντάξιος των προσδοκιών μας.

<SPEAKER ID=102 LANGUAGE="NL" NAME="Sanders-ten Holte">
Κύριε Πρόεδρε, συνάδελφοι, θα ήθελα καταρχάς να ευχαριστήσω τον κ. Vander Taelen για την εξαιρετική έκθεση που εκπόνησε. Συμφωνώ απολύτως μαζί του ότι είναι περίεργο το γεγονός ότι στην Ευρώπη παράγουμε ταινίες εξαιρετικής ποιότητας, αλλά μόλις το 22% από αυτές προβάλλονται τελικά στους κινηματογράφους, για να μην αναφέρουμε καν το ποσοστό των ταινιών από άλλες χώρες που προβάλλονται στα κράτη μέλη. Και μάλιστα παρά το γεγονός ότι ο κινηματογράφος αποτελεί το κατεξοχήν μέσον προκειμένου νέοι και γέροι να γνωρίζουν τους πολιτισμούς άλλων λαών.
<P>
Πού οφείλεται το γεγονός ότι τόσο λίγο κοινό πηγαίνει σε ευρωπαϊκές ταινίες, τη στιγμή που όλο και περισσότερος κόσμος πηγαίνει στους κινηματογράφους; Πιστεύω ότι το Ευρωπαϊκό Παρατηρητήριο για τον Τομέα των Οπτικοακουστικών Μέσων θα πρέπει να διενεργήσει μία σε βάθος έρευνα σχετικά με τα κριτήρια βάσει των οποίων το κοινό επιλέγει τις ταινίες. Στη βάση της έρευνας αυτής θα μπορούσε να εκπονηθεί ένα πρόγραμμα όπως το Media Plus, το οποίο να ενισχύει περισσότερο επικεντρωμένα και αποτελεσματικά την διανομή των ευρωπαϊκών ταινιών. Εξάλλου, και τα άλλα μέσα ενημέρωσης μπορούν να συμβάλλουν σημαντικά στην ενίσχυση του ευρωπαϊκού κινηματογράφου. Το ραδιόφωνο και η τηλεόραση αναφέρονται μεν σε αυτόν, όμως η τηλεόραση κυρίως θα μπορούσε να κάνει αναφορές στον κινηματογράφο με αποτελεσματικότερο τρόπο, αφιερώνοντάς του ένα σαφώς καθορισμένο χρονικό διάστημα, μία ποσόστωση δηλαδή. Θα μπορούσαμε επίσης να έχουμε ορισμένους ευρωπαϊκούς τηλεοπτικούς σταθμούς με εξειδικευμένο περιεχόμενο, για παράδειγμα ένα πανευρωπαϊκό τηλεοπτικό δίκτυο για παιδιά, το οποίο να μεταδίδει καλά ευρωπαϊκά παιδικά προγράμματα και ταινίες. Δυστυχώς δεν συμφωνώ με τον κ. Vander Taelen, ο οποίος υποστηρίζει ότι οι τηλεοπτικοί σταθμοί θα πρέπει να υποχρεωθούν να επενδύουν μέρος των εσόδων τους στην κινηματογραφική βιομηχανία. Ως φιλελεύθερη, αλλά και εξ ονόματος της ομάδας μου, θεωρώ ότι κάτι τέτοιο θα αποτελούσε υπερβολική κρατική παρέμβαση.
<P>
Όπως αναφέρθηκε ήδη, πιστεύω και εγώ ότι η Ευρωπαϊκή Τράπεζα Επενδύσεων θα πρέπει να διαδραματίσει έναν συγκεκριμένο ρόλο για το ζήτημα αυτό. Ένας από τους τομείς που πρέπει να ενισχυθούν οικονομικά είναι ο ηλεκτρονικός κινηματογράφος (e-cinema). Ο ηλεκτρονικός κινηματογράφος επιτρέπει, μεταξύ άλλων, στους παραγωγούς να παρουσιάζουν με απλούστερο τρόπο διαφορετικές γλωσσικές εκδοχές των ταινιών τους, πράγμα χρήσιμο για παράδειγμα στις παιδικές ταινίες. Διότι, παρόλο που εμείς στο Κοινοβούλιο υπογραμμίζουμε ξανά και ξανά την ανάγκη καλών γλωσσικών γνώσεων, η δημιουργία των αναγκαίων γλωσσικών εκδοχών μίας ταινίας αποτελεί έναν εξαιρετικό τρόπο προκειμένου οι πολίτες ενός κράτους μέλους να γνωρίσουν τον πολιτισμό άλλων ευρωπαίων συμπολιτών τους.

<SPEAKER ID=103 LANGUAGE="FR" NAME="Fraisse">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να τονίσω ότι η έκθεση του κ. Luckas Vander Taelen είναι ιδιαίτερα επίκαιρη. Αναφέρθηκε στην άφιξή μας στο Κοινοβούλιο, πριν από δυόμισι χρόνια. Συνειδητοποιώ ότι μετά από δυόμισι χρόνια επιτύχαμε φέτος το φθινόπωρο, το έτος 2001, τη δέσμευση της Ευρωπαϊκής Τράπεζας Επενδύσεων, την ισορροπία που πρότεινε η Επιτροπή για τις κρατικές ενισχύσεις, την αναγνώριση των κρατικών ενισχύσεων. Και σήμερα, έρχεται η έκθεση του κ. Vander Taelen να μας πει ότι πρέπει επίσης, στο εξής, να μεριμνήσουμε για την κυκλοφορία των ταινιών. Για αυτόν τον λόγο είναι επίκαιρη. Είναι επίκαιρη διότι έρχεται την κατάλληλη στιγμή για να ενισχύσει τις προσπάθειες στήριξης της οπτικοακουστικής βιομηχανίας και της κινηματογραφικής παράδοσης την οποία πρέπει να τονίσουμε και η οποία μάλιστα μου φαίνεται ότι αποτελεί νέο στοιχείο. Πολύ θα ήθελα να βάλουμε τα πράγματα στις σωστές τους διαστάσεις, διότι κάνουμε συχνά λόγο για πολιτιστική ποικιλομορφία. Θα ήθελα να μου δώσετε έναν ορισμό της πολιτιστικής ποικιλομορφίας χωρίς την κυκλοφορία των έργων. Εάν η πολιτιστική ποικιλομορφία χρησιμοποιείται για την ενίσχυση του ιδιαίτερου χαρακτήρα μιας χώρας στο εσωτερικό μιας άλλης, δεν θα επιτύχουμε ποτέ την ποικιλομορφία έτσι όπως την εννοούμε εδώ στην Ευρώπη. Η κυκλοφορία ταινιών είναι επομένως ουσιαστική και αναγκαία. Θα ήθελα, για να τονίσω πόσο αναγκαία είναι, να συγχαρώ αφενός τον κ. Luckas Vander Taelen, και αφετέρου να εκφράσω τη λύπη μου διότι δεν εγκρίθηκε μία από τις τροπολογίες του, για την οποία δεν ήμασταν όλοι σύμφωνοι, με αποτέλεσμα να μην εγκριθεί στους κόλπους της Επιτροπής Πολιτισμού, η οποία πρότεινε την εφαρμογή δεσμευτικών μέτρων προκειμένου να καταστεί δυνατή η κυκλοφορία των ταινιών. Συμφωνήσαμε όμως στο θέμα της εκπόνησης μιας μελέτης σκοπιμότητας για την κυκλοφορία των ταινιών: πολύ καλά, αυτό λέγεται μεγάλα λόγια. Λυπούμαι διότι δεν επιλέξαμε έναν ασφαλέστερο δρόμο. Θα ήθελα να τονίσω επίσης δύο ακόμη στοιχεία της έκθεσης. Αφενός, θέλουμε, στην Ευρώπη σήμερα, να λέμε ότι υπάρχουν ευρωπαϊκά έργα. Πολύ καλά. Έχουμε θεσπίσει κριτήρια για να ορίζουμε, από την άποψη της παραγωγής, τι είναι ευρωπαϊκό έργο, γνωρίζουμε, όμως, εφεξής ότι η κληρονομιά του κινηματογραφικού έργου είναι αυτή που θα ορίζει και που ορίζει τι είναι ευρωπαϊκό έργο. Εκφράζω λοιπόν την ικανοποίησή μου για τη σημασία που έδωσε ο εισηγητής στο ζήτημα αυτό της δημιουργίας της κληρονομιάς. Γνωρίζουμε ότι η Επιτροπή επιθυμεί τη σύσταση ενός Ευρωπαϊκού Ιδρύματος Κινηματογραφικής Κληρονομιάς. Γνωρίζουμε επίσης ότι το Συμβούλιο της Ευρώπης τόνισε πρόσφατα τη σημασία της δημιουργίας της κληρονομιάς. Γνωρίζουμε πολύ καλά ότι δεν αφορά μόνο τη συντήρηση των ευρωπαϊκών ταινιών, αλλά - αυτό έχει ειπωθεί από πολλούς συναδέλφους - και την παιδεία όσον αφορά την ποικιλομορφία του ευρωπαϊκού έργου και την προβολή του ευρωπαϊκού έργου στις μελλοντικές γενιές. Δίδω επομένως μεγάλη σημασία στην κληρονομιά αυτή.
<P>
Τελειώνοντας, θα ήθελα να επιμείνω σε ένα σημαντικό σημείο: στις νέες τεχνολογίες. Οι νέες τεχνολογίες είναι εργαλεία κυκλοφορίας πολλών πραγμάτων: πληροφοριών, γνώσεων και κινηματογραφικών έργων. Οι νέες τεχνολογίες διαθέτουν εγγενείς γλωσσικές διευκολύνσεις που μπορούν να αποτελέσουν πολύτιμη βοήθεια στο πλαίσιο της κυκλοφορίας των ευρωπαϊκών ταινιών. Επιμένω λοιπόν στη διέξοδο που μπορεί να δώσει η έκθεση ως προς το θέμα αυτό.
<P>
Το είχα τονίσει αυτό στη γνωμοδότησή μου για το έκτο πρόγραμμα πλαίσιο που θα ψηφίσουμε σε λίγες ημέρες. Όμως, οι νέες τεχνολογίες, η έρευνα γύρω από τις νέες τεχνολογίες, η ψηφιακή τεχνολογία, θεωρώ ότι είναι πολύ σημαντικές παράμετροι.

<SPEAKER ID=104 LANGUAGE="IT" NAME="Musumeci">
Κύριε Πρόεδρε, αξιότιμοι συνάδελφοι, πρώτα από όλα θα ήθελα και εγώ να συγχαρώ τον εισηγητή για το άριστο έργο που επιτέλεσε. Πρόκειται για ένα έγγραφο που καταδεικνύει σαφώς τις δυσκολίες, τις οποίες εδώ και πολλά χρόνια προσπαθεί με κόπο να ξεπεράσει ο ευρωπαϊκός κινηματογράφος.
<P>
Θέλω να υπογραμμίσω σύντομα δύο από τα πολυάριθμα σημεία που εκφράζονται στην πρόταση ψηφίσματος και τα οποία έχουν τραβήξει την προσοχή μου. Κατά πρώτο λόγο, είμαι απόλυτα σύμφωνος με το αίτημα αύξησης των κονδυλίων που διατίθενται για την κινηματογραφική βιομηχανία. Πράγματι, αν σκεφθούμε ότι ο κινηματογράφος έχει εξελιχθεί σε σημαντικό στοιχείο της πολιτισμικής μας κληρονομιάς - ήδη εδώ και πολλά χρόνια, στην Ευρώπη, είναι περισσότερος ο κόσμος που πηγαίνει στον κινηματογράφο παρά στις βιβλιοθήκες - και λάβουμε υπόψη τις υψηλές δυνατότητες θέσεων απασχόλησης που παρέχει αυτός ο τομέας, δεν υπάρχει αμφιβολία ότι μία μεγαλύτερη κοινοτική χρηματοδοτική ενίσχυση θα διευκόλυνε την ανάπτυξή του. Και αυτό ακριβώς είναι ένα από τα σημεία που χωλαίνουν. Χωρίς κίνητρα, χωρίς επενδύσεις, δεν υπάρχει ανάπτυξη, δεν υπάρχει ανάκαμψη, αλλά δεν υπάρχει ούτε και ποιότητα. Για πάρα πολύν καιρό η Ευρώπη κατακλυζόταν από κινηματογραφικές παραγωγές ξένες προς τη δική μας πολιτισμική ταυτότητα και συχνά αμφιβόλου ποιοτικού επιπέδου. Αυτό δεν έχει σχέση, φυσικά, με το δικαίωμα ή, καλύτερα, με την υποχρέωση αντιπαράθεσης, πλουραλισμού των ιδεών, αλλά η Ευρώπη πρέπει απαραιτήτως να διαφυλάξει και να αναπτύξει τη δική της κινηματογραφική κληρονομιά.
<P>
Αν προστεθεί στη συνέχεια ο ανταγωνισμός των τηλεοπτικών εκπομπών, που τέθηκε σε εφαρμογή κατά τη δεκαετία του ' 70, είναι εύκολο να καταλάβουμε γιατί εκατοντάδες χιλιάδες κινηματογραφικές αίθουσες έμειναν τόσον πολύ καιρό κλειστές.
<P>
Κατά δεύτερο λόγο, συμμερίζομαι πλήρως το σημείο 18, όπου γίνεται ρητή αναφορά σε έργα αποκατάστασης και προστασίας της ευρωπαϊκής κινηματογραφικής κληρονομιάς. Χρειάζεται, πράγματι, να παρακινηθούν οι δημόσιοι φορείς, οι τοπικές αρχές, οι πολιτιστικοί σύλλογοι να αναζητήσουν παλιές ταινίες και ντοκιμαντέρ και εν συνεχεία να αποκαταστήσουν το κινηματογραφικό υλικό, εξασφαλίζοντας έτσι τη διατήρησή του προς όφελος του κοινού. Στην Ευρώπη είναι ελάχιστες οι ταινιοθήκες που είναι άξιες αυτού του ονόματος, δηλαδή πραγματικά εξοπλισμένες και αποτελεσματικές. Συχνά πάσχουν από την πενιχρότητα των δημόσιων επιχορηγήσεων που λαμβάνουν από τις κυβερνήσεις των κρατών μελών. Ε, λοιπόν, η Ευρωπαϊκή Ένωση δεν μπορεί να μένει αδιάφορη μπροστά σε αυτή την απόλυτα επιτακτική ανάγκη, αν θέλουμε πράγματι να προστατεύσουμε τη μνήμη και να εγγυηθούμε το μέλλον της έβδομης τέχνης.

<SPEAKER ID=105 LANGUAGE="DE" NAME="Sichrovsky">
Κύριε Πρόεδρε, θα ήθελα και εγώ με τη σειρά μου να συγχαρώ τον εισηγητή για την παρούσα έκθεση. Θίγει με ιδιαίτερη σαφήνεια, πόσο πολύ εξαρτάται η επιτυχία ενός προϊόντος - στην προκειμένη περίπτωση της ταινίας - από τα μέτρα που αφορούν τη διανομή, όπως είναι το μάρκετινγκ και η προώθηση. Όταν οι αμερικανικές εταιρείες παραγωγής δαπανούν το 30% του προϋπολογισμού τους στην προώθηση, τότε δεν θα πρέπει κανείς να απορεί για το ότι τα ευρωπαϊκά προϊόντα υστερούν στον απευθείας ανταγωνισμό για την απόκτηση πελατών, καθώς η δαπάνη για την προώθηση ανέρχεται μόνο σε 3 έως 6% του προϋπολογισμού τους.
<P>
Επομένως, οι ευρωπαϊκές εταιρείες παραγωγής ταινιών πρέπει απλά να πράξουν αυτές οι ίδιες περισσότερα για την εισαγωγή στην αγορά των προϊόντων τους. Αλλωστε, ως φορολογούμενοι έχουμε το δικαίωμα να το απαιτήσουμε από αυτές. Θα ήταν μάλιστα λογικό να εξαρτάται η χορήγηση των κρατικών επιχορηγήσεων για σειρά προγραμμάτων από τις προσπάθειες των δημιουργών ταινιών να φτάνουν οι ταινίες τους στο κοινό. Εξάλλου, και οι μεγαλύτερες επιχορηγήσεις από μόνες τους δεν αποτελούν λύση. Κατά το παρελθόν δαπανούνταν πολλά χρήματα για ταινίες, οι οποίες δεν έφταναν ποτέ στο κοινό τους. Η Αυστρία δαπανά περισσότερα από 30 εκατομμύρια ευρώ ετησίως για την προώθηση ταινιών. Εάν λάβει κανείς υπόψη του τον αριθμό των θεατών, τότε θα έπρεπε κάθε εισητήριο για μια αυστριακή κινηματογραφική ταινία να επιχορηγείται με περισσότερα από 1000 ευρώ. Αυτό ασφαλώς δεν μπορεί να αποτελεί το στόχο της κρατικής προώθησης ταινιών.

<SPEAKER ID=106 LANGUAGE="DE" NAME="Echerer">
Κύριε Πρόεδρε, αγαπητοί συνάδελφοι, καταρχάς θα ήθελα και εγώ να ευχαριστήσω, όπως το έπραξαν ήδη όλοι οι συνάδελφοι, τον εισηγητή για την πρωτοβουλία αυτή, αλλά και την Επιτροπή Πολιτισμού, η οποία υποστήριξε ιδιαίτερα την πρωτοβουλία του συναδέλφου μου. Όπως ίσως γνωρίζετε, το προηγούμενο Σαββατοκύριακο εγκαινιάστηκε εδώ στο Στρασβούργο η ετήσια συνάντηση Europa Cinema, η οποία θα διαρκέσει ακόμα σήμερα και αύριο. Αύριο θα διοργανωθεί σε χώρο του Κοινοβουλίου το τελευταίο πάνελ.
<P>
Υπήρξαν πολλές συζητήσεις, υπήρξαν πολλά προβλήματα που έπρεπε να επιλυθούν: ποιο είναι εντέλει το πρόβλημα, γιατί δεν υπάρχει ευρωπαϊκή εσωτερική αγορά; Σε πολλά επιμέρους προβλήματα - εθνικού χαρακτήρα ή σχετικά με το ζήτημα της προώθησης των επιχορηγήσεων - καταλήγαμε πάντοτε στο ίδιο αποτέλεσμα: η διανομή δεν λειτουργεί. Ναι μεν υπάρχει ευρωπαϊκή εσωτερική αγορά, ωστόσο δεν υπάρχει η ανάλογη αποδοχή, ούτως ώστε τα συγκεκριμένα προϊόντα να μπορούν όντως να κυκλοφορούν. Εδώ ακριβώς αποτυγχάνουν. Η προώθηση των ταινιών εξακολουθεί όπως και παλαιότερα να διέπεται από μια εθνική λογική. Αυτό ισχύει επίσης και για την επιτυχία μιας ταινίας: εάν η ταινία δεν ήταν επιτυχής εισπρακτικά στη χώρα προέλευσής της, τότε δεν πρόκειται να στεφθεί με επιτυχία ούτε διεθνώς.
<P>
Μόνο με την αύξηση των επιχορηγήσεων δεν πρόκειται να υπάρξει βελτίωση - στο θέμα αυτό δίνω απόλυτο δίκιο στον συνάδελφό κύριο Sichrovsky - ωστόσο η αύξηση των επιχορηγήσεων στη χώρα, από την οποία καταγόμαστε και οι δύο, θα μπορούσε σε κάποιο βαθμό να βοηθήσει. Θα ήταν λάθος να απαιτηθεί από τους συναδέλφους της παραγωγής να ριψοκινδυνέψουν περισσότερο. Δεν υπάρχουν ανεξάρτητοι παραγωγοί. Πρέπει καταρχάς να ενισχύσουμε οικονομικά την εν λόγω αγορά, πρέπει να προωθήσουμε την οικονομική στήριξή της, ούτως ώστε να κατορθώσει τελικά να επιβιώσει. Μια από τις απαιτήσεις που θέτει διαρκώς η Επιτροπή Πολιτισμού σε πλήθος υποθέσεων, θα ενδεικνυόταν και στην προκειμένη περίπτωση. Πρέπει να προσπαθήσουμε, ούτως ώστε οι πόροι να μπορούν να εκπίπτουν από το φορολογητέο εισόδημα, ανεξάρτητα από το εάν προέρχονται από μεγάλες ή μικρές επιχειρήσεις. Θα υποστηρίξουμε την παρούσα έκθεση, όχι μόνο από μεγαλοψυχία, αλλά επειδή είμαστε απόλυτα πεπεισμένοι γι' αυτήν.

<SPEAKER ID=107 LANGUAGE="FR" NAME="De Sarnez">
Κύριε Πρόεδρε, θα ήθελα καταρχάς να ευχαριστήσω τον συνάδελφο για το εξαίρετο έργο που εκπόνησε και για το εποικοδομητικό πνεύμα με το οποίο συνέταξε την εν λόγω έκθεση.
<P>
Στην πραγματικότητα, βρισκόμαστε σήμερα αντιμέτωποι με ένα τρομερά παράδοξο φαινόμενο. Η Ευρώπη παράγει περισσότερες ταινίες από τις Ηνωμένες Πολιτείες, και συχνά πολύ καλής ποιότητας, αλλά ποτέ το μερίδιο της αγοράς ευρωπαϊκών ταινιών δεν ήταν τόσο χαμηλό - 22 % - ενώ οι αμερικανικές ταινίες αντιπροσωπεύουν το 73,7 % της ευρωπαϊκής αγοράς. Επιπλέον, οι ευρωπαϊκές ταινίες εξασφάλισαν μόνο το 26 % των εισπράξεών τους από πηγές εκτός των εσωτερικών τους συνόρων. Αυτά λένε τα στοιχεία.
<P>
Η έκθεση αυτή είναι καλή διότι δεν αρκείται στην ανάλυση της τρέχουσας κατάστασης. Εξετάζει τις αδυναμίες της ευρωπαϊκής κινηματογραφικής βιομηχανίας, δηλαδή κυρίως την ικανότητά της ανάπτυξης και διανομής.
<P>
Ο εισηγητής διατυπώνει πολύ συγκεκριμένες προτάσεις προκειμένου να καταστεί η ευρωπαϊκή κινηματογραφική βιομηχανία περισσότερο ανταγωνιστική. Οι προτάσεις του μου φαίνονται έξοχες. Ασφαλώς, και συμφωνώ απόλυτα μαζί του, πρέπει να καταρτιστεί επειγόντως πολυετές, ολοκληρωμένο σχέδιο με στόχο τη βελτίωση της ανταγωνιστικότητας της ευρωπαϊκής κινηματογραφικής βιομηχανίας και την ενίσχυση των διεθνικών οργάνων διανομής ευρωπαϊκών ταινιών. Πρέπει να αναπτύξουμε την έρευνα όσον αφορά τις ψηφιακές τεχνικές διανομής και προβολής ταινιών· πρέπει να ευνοήσουμε τη δημιουργία ενός Ευρωπαϊκού Ιδρύματος Κινηματογραφικής Κληρονομιάς και να εκπονήσουμε μελέτη σκοπιμότητας σχετικά με τη δυνατότητα "διαδικτύωσης" των ταμείων αυτόματης στήριξης των κρατών μελών ώστε να αυξηθεί η ικανότητα των πόρων χρηματοδότησης.
<P>
Ασφαλώς, στο πλαίσιο της αναθεώρησης της οδηγίας "Τηλεόραση χωρίς σύνορα" , θα πρέπει να εισαχθεί μια παράγραφος για τη δέσμευση ποσοστών σε ό,τι αφορά την επένδυση στην ευρωπαϊκή κινηματογραφική βιομηχανία, καθώς και για την υποχρέωση προώθησης και κυκλοφορίας των ευρωπαϊκών ταινιών. Η αναθεώρηση θα πρέπει να αποτελέσει επίσης ευκαιρία για τα κράτη μέλη που δεν διαθέτουν ακόμη συναφή μέτρα να σκεφθούν τα αποτελέσματα που έχουν οι κατάλληλες φορολογικές διευκολύνσεις.
<P>
Ελπίζω λοιπόν η Επιτροπή και το Συμβούλιο να κατανοήσουν τις προκλήσεις που καλούμαστε να αντιμετωπίσουμε και να ενεργήσουν κατάλληλα.
<P>
Στην ουσία, κάνουμε λόγο σήμερα, όχι μόνο για μια σημαντική πρόκληση σε οικονομικό επίπεδο, αλλά επίσης για συστατικά της Ευρωπαϊκής Ένωσης στοιχεία, δηλαδή τον πολιτισμό, τη δημιουργία και την ταυτότητα. Για τους λόγους αυτούς, το ζήτημα επείγει πραγματικά.

<SPEAKER ID=108 NAME="Gargani">
Κύριε Πρόεδρε, αξιότιμοι συνάδελφοι, και εγώ, από αυτήν εδώ τη θέση, θέλω να εκφράσω την ικανοποίησή μου που η επιτροπή της οποίας έχω την τιμή να είμαι πρόεδρος ψήφισε ομόφωνα - και ορθώς - τη λεπτομερή και εμπεριστατωμένη έκθεση που επιμελήθηκε ο εισηγητής Vander Taelen.
<P>
Υπογραμμίζω εδώ, παραλείποντας τις απόψεις που έχουν ήδη αποτελέσει αντικείμενο συζήτησης και που ο εισηγητής έχει ήδη τονίσει, επαναλαμβάνω ότι, για την ακρίβεια, υπάρχει ένα πρόβλημα πολιτισμικό και ένα πρόβλημα οργανωτικό. Τα προβλήματα αυτά είναι συμπληρωματικά μεταξύ τους. Εγώ θεωρώ πως αυτό το μέτρο που προτείνει η επιτροπή και εκείνο που θα ψηφιστεί αύριο στην Αίθουσα είναι τόσο σημαντικό, που πιστεύω πως ο Επίτροπος θα πρέπει να σκεφτεί και να κάνει πράγματι μια σειρά προτάσεις και να προωθήσει μια σειρά πρωτοβουλίες.
<P>
Έχουμε πει και το επαναλαμβάνουμε ότι, για να οικοδομηθεί η Ευρώπη, χρειάζεται ένα σημαντικό πολιτισμικό γεγονός και ο κινηματογράφος αποτελεί μία σημαντική και θεμελιώδη πλευρά της πληροφόρησης και ταυτόχρονα του προσδιορισμού της πολιτισμικής ποικιλίας, της δυνατότητας για προπαγάνδιση του μηνύματος του κινηματογράφου σε όλα τα κράτη. Όμως, δεν υπάρχει μόνο οργανωτική ανάγκη. Αυτό είναι σημαντικό και πιστεύω πως η έκθεση αναμφίβολα θέτει θεμελιώδη προβλήματα, που, αν τα προσέξουμε, μπορούμε να φτάσουμε σε υψηλότερο επίπεδο οργάνωσης και επενδύσεων από ό,τι στο παρελθόν.
<P>
Αυτό που είπε πριν από λίγο η κ. Sanders-ten Holte είναι σημαντικό. Εάν υπάρχει μεγαλύτερη παραγωγή του ευρωπαϊκού κινηματογράφου, πρέπει να υπάρχει συγχρόνως και δυνατότητα διανομής. Να γιατί το ένα πρόβλημα είναι συμπληρωματικό του άλλου και επομένως εναπόκειται σε μας, εξαρτάται από μας, κυρίως από το Κοινοβούλιο, αλλά και από την Επιτροπή ιδιαίτερα και από το Συμβούλιο, να επιτύχουμε αυτό το αποτέλεσμα. Εμείς δεν μπορούμε να κάνουμε τίποτα στο επίπεδο της ενίσχυσης της οργανωτικής κατάστασης. Όταν θα συζητήσουμε για την τηλεόραση χωρίς σύνορα, τότε θα θέσουμε κάποια προαπαιτούμενα και κάποια χαρακτηριστικά. Θα εξασφαλίσουμε τη διανομή, την εμβάθυνση και την οργάνωση του ευρωπαϊκού κινηματογράφου, αλλά πρέπει να πεισθούμε πως, σε πολιτισμικό επίπεδο, πρέπει να δώσουμε μία ισχυρή οδηγία ώστε ο κινηματογράφος να μπορεί να ανήκει σε όλα τα ευρωπαϊκά κράτη.

<SPEAKER ID=109 LANGUAGE="FR" NAME="Vitorino">
. (FR) Κύριε Πρόεδρε, κυρίες και κύριοι βουλευτές, η συνάδελφός μου κ. Viviane Reding δεν μπορεί να παρευρεθεί στη συζήτηση διότι βρίσκεται ακόμη στις Βρυξέλλες, στη συνεδρίαση του Συμβουλίου των Υπουργών Αθλητισμού. Μου ζήτησε, όμως, να απευθύνω τις ευχαριστίες της στον κ. Vander Taelen για την υψηλή ποιότητα της έκθεσής του.
<P>
Η πρωτοβουλία αυτή δείχνει ότι το Ευρωπαϊκό Κοινοβούλιο έχει πλήρη συναίσθηση της στρατηγικής σημασίας, οικονομικής και πολιτιστικής, του τομέα του ευρωπαϊκού κινηματογράφου, αλλά επίσης των μειονεκτημάτων που παρεμποδίζουν την κυκλοφορία των ταινιών και των άλλων οπτικοακουστικών έργων στην εσωτερική αγορά και στις υποψήφιες χώρες, γεγονός που τόνισαν πολλοί ομιλητές.
<P>
Η Ευρωπαϊκή Επιτροπή, που συμμερίζεται πλήρως τους στόχους της έκθεσης, είναι ικανοποιημένη με την έγκρισή της. Χαίρεται επίσης για τη σύγκλιση απόψεων μεταξύ του Κοινοβουλίου και της Επιτροπής όσον αφορά την ανάγκη εφαρμογής μιας φιλόδοξης ευρωπαϊκής πολιτικής ώστε να καταστεί η ευρωπαϊκή οπτικοακουστική βιομηχανία πιο ανταγωνιστική. Την κοινή αυτή προσέγγιση αντικατοπτρίζουν πολλές πρόσφατες πρωτοβουλίες της Επιτροπής στον εν λόγω τομέα.
<P>
Έτσι, όπως γνωρίζετε πολύ καλά, η πρόσφατη ανακοίνωση της Επιτροπής για oρισμένες νομικές πτυχές του τομέα των κινηματογραφικών και άλλων οπτικοακουστικών έργων, την οποία η συνάδελφός μου, η κ. Viviane Reding, παρουσίασε στο Συμβούλιο στις 5 Νοεμβρίου, εξετάζει ζητήματα όπως η κυκλοφορία των έργων του ηλεκτρονικού κινηματογράφου, η φορολογία που εφαρμόζεται στον τομέα αυτό, η προστασία της ευρωπαϊκής οπτικοακουστικής κληρονομιάς, η ταξινόμηση των έργων και άλλα προβλήματα που επηρεάζουν την κυκλοφορία των ταινιών και άλλων οπτικοακουστικών έργων. Η υλοποίηση των δράσεων που προβλέπει η εν λόγω ανακοίνωση, μαζί με την εφαρμογή του προγράμματος Media Plus 2001-2005 και με την κοινή πρωτοβουλία της Επιτροπής και της Ευρωπαϊκής Τράπεζας Επενδύσεων, i2i Audiovisuel, θα συμβάλουν ενδεχομένως στην αισθητή βελτίωση της κατάστασης του ευρωπαϊκού κινηματογράφου.
<P>
Εάν μου επιτρέπετε, κύριε Πρόεδρε, θα ήθελα να αναφερθώ ξανά σε ορισμένα σημεία της πρότασης ψηφίσματος που έχει υποβληθεί στην κρίση σας. Όσον αφορά τα υπό υλοποίηση μέτρα, η πρόταση ψηφίσματος, στο σημείο αριθ. 2, καλεί την Επιτροπή να εφαρμόσει μια συνεπή κοινοτική πολιτική απέναντι στον κινηματογραφικό τομέα, κυρίως στο πλαίσιο της πολιτικής ανταγωνισμού. Η προαναφερθείσα ανακοίνωση ενισχύει τη νομική ασφάλεια στον τομέα του κινηματογράφου προσδιορίζοντας, στο πλαίσιο μιας εποικοδομητικής και θετικής προσέγγισης, τα κριτήρια που συγκράτησε η Επιτροπή κατά την εξέταση των εθνικών συστημάτων στήριξης του κινηματογράφου δυνάμει των κανόνων περί κρατικών ενισχύσεων της Συνθήκης. Μέχρι στιγμής, η Επιτροπή έχει αποδεχθεί όλα τα εθνικά συστήματα που αναθεωρήθηκαν με γνώμονα αυτήν τη βάση.
<P>
Στο σημείο 5, η πρόταση ψηφίσματος καλεί την Επιτροπή, στο πλαίσιο της υλοποίησης του προγράμματος Media Plus, να επισημάνει τη μεγάλη σημασία του δικτύου αιθουσών Europa Cinema· στο σημείο 6, καλεί την Επιτροπή να υποστηρίξει την πρωτοβουλία Shooting stars του οργανισμού European film production.
<P>
Τα προαναφερθέντα σχέδια έχουν αδιαμφισβήτητα μεγάλη αξία και λαμβάνουν για τον λόγο αυτόν κοινοτική στήριξη εδώ και πολλά χρόνια στο πλαίσιο του προγράμματος Media. Ωστόσο, πρέπει να επισημάνουμε ότι οι δράσεις του προγράμματος Media αποτελούν αντικείμενο πρόσκλησης υποβολής προτάσεων και ανταποκρίνονται στην αρχή του ανταγωνισμού και της επιλογής σχεδίων με απόλυτη διαφάνεια.
<P>
Η πρόταση ψηφίσματος, στο σημείο 7, καλεί την Επιτροπή, κατά τη συνολική αναθεώρηση της οδηγίας, να μελετήσει τη χρησιμότητα, και τη σκοπιμότητα στην πράξη, επιβολής νέων ποσοστών στους φορείς τηλεοπτικών δραστηριοτήτων. Η Επιτροπή ζήτησε, κατ' εφαρμογή του άρθρου 25α της οδηγίας, την εκπόνηση ανεξάρτητης μελέτης με θέμα την αξιολόγηση των επιπτώσεων των μέτρων που αφορούν την προώθηση της παραγωγής και της διανομής ευρωπαϊκών τηλεοπτικών προγραμμάτων. Η μελέτη αυτή θα αξιολογήσει κυρίως την αποτελεσματικότητα των ποσοστών της οδηγίας σε σχέση με άλλα μέτρα στήριξης. Εξάλλου, η Επιτροπή θα προβεί, στις αρχές του έτους 2002, σε δημόσια διαβούλευση επί του θέματος. Θα καλέσει όλους τους ενδιαφερόμενους φορείς να της υποβάλουν γραπτές παρατηρήσεις. Τα αποτελέσματα των διαφόρων μελετών και της δημόσιας διαβούλευσης θα βοηθήσουν σημαντικά στη σύνταξη της ανακοίνωσης για την αναθεώρηση της οδηγίας και στη διατύπωση ενδεχόμενων προτάσεων τροπολογιών τις οποίες ενδέχεται να υποβάλει η Επιτροπή στο Συμβούλιο και στο Ευρωπαϊκό Κοινοβούλιο προς το τέλος του έτους 2002.
<P>
Η πρόταση ψηφίσματος, στο σημείο 33, καλεί την Επιτροπή να ερευνήσει σε ποιο βαθμό η καθιέρωση μιας ειδικής νομοθεσίας της Ευρώπης μπορεί να βοηθήσει τις υπό ένταξη χώρες να αναπτύξουν καλύτερα τον εθνικό τους κινηματογραφικό τομέα. Η ουσιαστική αυτή μέριμνα λαμβάνεται υπόψη στο πλαίσιο της εξωτερικής δράσης της ευρωπαϊκής οπτικοακουστικής πολιτικής με γνώμονα τη διεύρυνση. Έτσι, οι υποψήφιες προς ένταξη χώρες οφείλουν να υιοθετήσουν το κοινοτικό κεκτημένο στον οπτικοακουστικό τομέα. Πρόκειται κυρίως, όπως γνωρίζετε, για την οδηγία "Τηλεόραση χωρίς σύνορα" . Εξάλλου, οι χώρες αυτές μπορούν να συμμετάσχουν στο πρόγραμμα Media μόλις φθάσουν σε έναν ικανοποιητικό βαθμό ευθυγράμμισης με το κοινοτικό κεκτημένο. Επίσης, έχει προταθεί το άνοιγμα του προγράμματος Media Plus σε εννέα υποψήφιες προς ένταξη χώρες. Ο στόχος είναι να καταστεί δυνατή η συμμετοχή των χωρών αυτών στο πρόγραμμα από τις αρχές του 2002.
<P>
Η πρόταση ψηφίσματος, στο σημείο 26, καλεί την Επιτροπή να εκπονήσει μια μελέτη σκοπιμότητας σχετικά με τη δυνατότητα "διαδικτύωσης" των υπαρχόντων ταμείων αυτόματης στήριξης των κρατών μελών και των περιφερειών. Θα πρέπει να υπενθυμίσω στο σημείο αυτό ότι έχει ήδη πραγματοποιηθεί αξιολόγηση το 1998, στο Μπίρμιγχαμ, από την Ένωση ευρωπαίων παραγωγών. Η ομάδα εργασίας στην οποία συμμετείχαν οι υπηρεσίες της Επιτροπής κατέληξε στο ακόλουθο συμπέρασμα: ο προτεινόμενος μηχανισμός θα απέκλειε στην πράξη αρκετά κράτη μέλη που δεν διαθέτουν σύστημα αυτόματης στήριξης της παραγωγής. Αυτό θα είχε ως συνέπεια να αδειάσουν τα ταμεία αυτόματης στήριξης των μικρότερων χωρών προς όφελος των πιο ανεπτυγμένων εμπορικά χωρών, δηλαδή των μεγάλων χωρών παραγωγών.
<P>
Η πρόταση ψηφίσματος, στο σημείο 27, καλεί την Επιτροπή να εκπονήσει μια μελέτη σκοπιμότητας σχετικά με τη δυνατότητα ίδρυσης ενός Ευρωπαϊκού Ταμείου Προώθησης. Η απόφαση του Συμβουλίου 2000/821/ΕΚ που θεσπίζει το πρόγραμμα Media Plus προβλέπει ήδη, στην πτυχή "προώθηση" , τη στήριξη δραστηριοτήτων προώθησης υπέρ της ευρωπαϊκής δημιουργίας, διαθέτοντας περίπου το 8% των κονδυλίων του προϋπολογισμού.
<P>
Τέλος, η Επιτροπή αντιμετωπίζει θετικά την τροπολογία που υπέβαλε ο εισηγητής κατά τη συνεδρίαση, η οποία κάνει λόγο για σύσταση εκτελεστικής αρχής. Θα ενημερώσει τον εισηγητή και το Κοινοβούλιο για την πρότασή της επί του θέματος.
<P>
Αυτές είναι, κύριε Πρόεδρε, κυρίες και κύριοι βουλευτές, οι παρατηρήσεις της Επιτροπής σχετικά με την έκθεση του κ. Vander Taelen, τον οποίο ευχαριστώ για μια ακόμη φορά.

<SPEAKER ID=110 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00

<CHAPTER ID=11>
Προστασία των ζώων κατά τη μεταφορά
<SPEAKER ID=111 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0347/2001) του κ. Maat, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με
<P>
την έκθεση της Επιτροπής προς το Συμβούλιο και το Ευρωπαϊκό Κοινοβούλιο με θέμα την πείρα που έχουν αποκτήσει τα κράτη μέλη μετά τη θέση σε εφαρμογή της οδηγίας 95/29/ΕΚ για την τροποποίηση της οδηγίας 91/628/ΕΟΚ σχετικά με την προστασία των ζώων κατά τη μεταφορά.

<SPEAKER ID=112 LANGUAGE="NL" NAME="Maat">
Κύριε Πρόεδρε, θα ήθελα να καλωσορίσω τον επίτροπο Byrne, ο οποίος πολλά μπορεί να κάνει για το ζήτημα που συζητούμε. Πολλά μπορεί κανείς να πει σχετικά με την Οδηγία 95/29/ΕΚ περί μεταφοράς ζώντων ζώων. Η απουσία καταλλήλων ελέγχων, οι ασυνείδητοι, κάποτε, μεταφορείς, καθώς και τα κακώς κείμενα κατά τις εξαγωγές ζώων προς σφαγή εκτός της ΕΕ, έχουν προκαλέσει πολλές αντιδράσεις. Εξάλλου, οι απεριόριστες μεταφορές ζώων προς σφαγή που πραγματοποιεί η Ευρωπαϊκή Ένωση συνέβαλαν σε τεράστιο βαθμό στη διάδοση ζωονόσων, όπως ο αφθώδης πυρετός και η πανώλη των χοίρων. Σημειωθήτω ότι τις συνέπειες αυτών των επιζωοτιών υφίστανται σχεδόν στο σύνολό τους οι κτηνοτρόφοι. Τα κακώς κείμενα κατά τη μεταφορά των ζώων και η διάδοση των επιζωοτιών έχουν άμεσες συνέπειες στην εικόνα, συχνά και στο εισόδημα, των κτηνοτρόφων, παρόλο που αυτοί ουδόλως ευθύνονται για όλα αυτά. Όποιος λοιπόν επιθυμεί να μπορούν να προλαμβάνονται επιζωοτίες όπως ο αφθώδης πυρετός και η πανώλη των χοίρων και όποιος ενδιαφέρεται για την πραγματικά δύσκολη κατάσταση των κτηνοτρόφων στην Ευρώπη αλλά και για την καλή μεταχείριση των ζώων, δεν μπορεί να κάνει τα στραβά μάτια και να δέχεται ασαφείς κανόνες για τη μεταφορά των ζώων. Το γεγονός ότι το Κοινοβούλιο αποφάσισε να υποβάλει γνωμοδότηση πρωτοβουλίας σχετικά με την υιοθέτηση αυστηρότερων διατάξεων στην προαναφερθείσα οδηγία, στέλνει ένα ισχυρό πολιτικό μήνυμα προς το Συμβούλιο και την Επιτροπή. Ως γνωστόν, τον επόμενο μήνα το Συμβούλιο θα διοργανώσει μία διάσκεψη σχετικά με την ευρωπαϊκή πολιτική περί εμβολιασμών. Με την έκθεση αυτή θα υποβληθεί μία πρώτη πρόταση σχετικά με την αποτελεσματική πρόληψη λοιμωδών ζωονόσων. Επιπλέον, η Επιτροπή θα υποβάλει σύντομα προτάσεις για περισσότερο αυστηρές διατάξεις σχετικά με τη μεταφορά των ζώων.
<P>
Η έκθεση εκφράζει επίσης την έντονη δυσαρέσκεια του Κοινοβουλίου σχετικά με την εφαρμογή της ισχύουσας νομοθεσίας από τα κράτη μέλη και με τις περιορισμένες δυνατότητες της Επιτροπής να προσφεύγει κατά των κρατών μελών. Κύριε Πρόεδρε, η έκθεση αυτή επιδιώκει να αναφέρει τα κύρια σημεία μόνο, τα οποία θα πρέπει να λαμβάνονται υπόψη για μία καλή νομοθεσία σχετικά με τη μεταφορά των ζώων. Πρώτα από όλα οι έλεγχοι. Οι έλεγχοι στις μεταφορές ζώων στην Ευρωπαϊκή Ένωση θα πρέπει να ανταποκρίνονται στην ευρωπαϊκή νομοθεσία και για το λόγο αυτό χρειάζεται να ληφθούν τα εξής μέτρα: πρώτον, ο διορισμός των δεκαπέντε επιθεωρητών της ΕΕ οι οποίοι θα υποχρεούνται να υποβάλλουν ετήσιες εκθέσεις προς το Συμβούλιο, την Επιτροπή, αλλά και το Ευρωπαϊκό Κοινοβούλιο, καθώς και στα κοινοβούλια των κρατών μελών. Δεύτερον, οι κατάλληλες διατάξεις περί κυρώσεων, τόσο χρηματικών όσο και άλλων που αφορούν τις άδειες. Τρίτον, η θέσπιση του κατάλληλου ευρωπαϊκού συστήματος αδειών για τους μεταφορείς ζώων.
<P>
Όσον αφορά τη διάρκεια της μεταφοράς, θα ήθελα να κάνω τα εξής σχόλια: για τα ζώα προς σφαγή και τα ζώα για εισόδημα προτείνουμε περιορισμό της διάρκειας μεταφοράς σε 4 ώρες ή 250 χιλιόμετρα, με δυνατότητα παράτασης της διάρκειας σε 8 ώρες, εφόσον ο μεταφορέας διαθέτει άδεια και τα ζώα μπορούν να κείτονται στο πάτωμα και να διαθέτουν καθαρό νερό. Για τα ζώα εκτροφής και τα ζώα που χρησιμοποιούνται στον αθλητισμό προτείνουμε διάρκεια μεταφοράς δύο εικοσιτετραώρων από εξειδικευμένους μεταφορείς, εφόσον τα ζώα διαθέτουν καθαρό νερό και τροφή.
<P>
Όσον αφορά ενδεχόμενες παρεκκλίσεις, κύριε Πρόεδρε, θα ήθελα να επιστήσω την προσοχή σας σε δύο προβλήματα. Για περιοχές οι οποίες δεν διαθέτουν σφαγείο ή έχουν λίγα μόνο σφαγεία, η Επιτροπή μπορεί να επιτρέψει παρέκκλιση, έτσι ώστε να αυξάνονται κατά 50% κατά ανώτατον οι προαναφερθείσες αποστάσεις και η διάρκεια μεταφοράς. Για μικρές νήσους, αλλά και για την Ιρλανδία - και αναφέρομαι με ιδιαίτερη έμφαση στην Ιρλανδία -, χρειάζεται ειδική ρύθμιση για τις μεταφορές με πλοία. Εξάλλου, τέτοιες περιοχές αντιμετωπίζουν την υπερβολικά αυστηρή νομοθεσία της ΕΕ σχετικά με την ασφάλεια των τροφίμων και για αυτό προτείνω να διατεθούν πόροι από τα Διαρθρωτικά Ταμεία σε αυτές τις περιοχές για επενδύσεις σε μικρά και ημικινητά σφαγεία.
<P>
Οι εξαγωγικές επιστροφές για την εξαγωγή ζώντων ζώων προς σφαγή θα πρέπει να καταργηθούν το ταχύτερο δυνατό, όμως αυτό δεν μπορεί να πραγματοποιηθεί χωρίς να διεξαχθεί πρώτα μία συζήτηση σε διεθνές επίπεδο σχετικά με τη μεταφορά ζώων προς σφαγή, ένα ζήτημα που χρειάζεται να περιληφθεί στην ημερήσια διάταξη.
<P>
Όσον αφορά τις τροπολογίες, έχω να πω τα εξής: από κοινού με την Ομάδα των Φιλελευθέρων και τη Σοσιαλιστική Ομάδα, υπέβαλα τρεις τροπολογίες προκειμένου να καταστεί ευκολότερη η εφαρμογή της έκθεσης στην πράξη. Πρόκειται για τις τροπολογίες 4, 5 και 6, οι οποίες αφορούν μεταξύ άλλων τη θερμοκρασία, καθώς και διάφορα άλλα πρακτικά ζητήματα. Θα ήθελα επίσης να ευχαριστήσω τους συναδέλφους Heinz Kindermann και Neil Busk για την πολύ εποικοδομητική συνεργασία που είχα μαζί τους. Προσωπικά πιστεύω ότι η έκθεσή μου θα μπορούσε να αποκαλείται και έκθεση Maat-Busk-Kindermann. Θεωρώ ότι η Ομάδα των Φιλελευθέρων αποσύρει την τροπολογία 3, η οποία είναι ταυτόσημη με την κοινή τροπολογία του ΕΛΚ-ΕΔ, του ΕΣΚ και της Ομάδας του ΕΚΦΔΜ.
<P>
Κύριε Πρόεδρε, η ανοχή, η αδιαφορία και ο εφησυχασμός που επικρατούν σχετικά με τις μεταφορές των ζώων θα πρέπει να σταματήσουν. Κυριολεκτικά εκατομμύρια ζώων σφαγιάσθηκαν κατά τα τελευταία τέσσερα χρόνια στην ΕΕ εξαιτίας της εκρηκτικής διάδοσης ζωονόσων, όπως του αφθώδους πυρετού και της πανώλης των χοίρων. Τα κακώς κείμενα κατά τη μεταφορά ζώων, καθώς και συγκλονιστικές φωτογραφίες τέτοιων μεταφορών, αποτελούν αίσχος για τον ευρωπαϊκό πολιτισμό, ένα σημαντικό στοιχείο του οποίου αποτελεί η φροντίδα για τα ζώα και την ύπαιθρο. Είναι θλιβερό το γεγονός ότι σε κάθε περίπτωση οι κτηνοτρόφοι πληρώνουν τα σπασμένα, σε μία περίοδο μάλιστα κατά την οποία οι τιμές για το κρέας είναι απαράδεκτα χαμηλές, ενώ οι τιμές που καταβάλλει ο καταναλωτής είναι άνευ προηγουμένου υψηλές. Επιτροπή και Συμβούλιο, καιρός είναι να αναλάβετε δράση υπέρ της ποιότητας του κρέατός μας και της υπαίθρου!

<SPEAKER ID=113 NAME="McKenna">
. (ΕΝ) Κύριε Πρόεδρε, εξ ονόματος της Επιτροπής Περιβάλλοντος, χαιρετίζω την εξαιρετική έκθεση του κ. Maat. Δεν υιοθετεί πλήρως τις προτάσεις της Επιτροπής Περιβάλλοντος, ιδιαίτερα όσον αφορά τη διάρκεια μεταφοράς. Η Επιτροπή Περιβάλλοντος θα προτιμούσε τις τέσσερις ώρες. Ωστόσο, εάν τηρηθούν οι οκτώ ώρες, , θα είναι μία ιδιαίτερα ευπρόσδεκτη βελτίωση όσον αφορά τις συνθήκες διαβίωσης των ζώων. Αυτή είναι η πρώτη ρεαλιστική έκθεση για τις συνθήκες διαβίωσης των ζώων και θα ήθελα να συγχαρώ τον κ. Maat για την εξαιρετική εργασία του. Η ομάδα μου υποστηρίζει την έκθεση.
<P>
Παρά το γεγονός ότι η έκθεση δεν μας ικανοποιεί απόλυτα όσον αφορά την οκτάωρη διάρκεια μεταφοράς, η παράγραφος 1 είναι εξαιρετικά σημαντική. Ο καθορισμός μέγιστης διάρκειας οκτώ ωρών για τη μεταφορά ζώων για σφαγή ή περαιτέρω πάχυνση πρέπει να θεωρηθεί θετική εξέλιξη, καθώς μέχρι σήμερα τα ζώα μεταφέρονταν σε μεγάλες αποστάσεις επί μεγάλα χρονικά διαστήματα σε εντελώς απαράδεκτες συνθήκες. Αλλη μία σημαντική παράγραφος είναι η παράγραφος 20, η οποία ζητά την κατάργηση της καταβολής επιστροφών κατά την εξαγωγή ζώντων ζώων για σφαγή σε τρίτες χώρες. Το μέτρο αυτό θα έπρεπε να έχει θεσπιστεί εδώ και πολύ καιρό. Η συντριπτική πλειονότητα των Ευρωπαίων φορολογουμένων αντιτίθεται στην ιδέα της χρησιμοποίησης των φόρων που πληρώνει για τη χρηματοδότηση μιας δραστηριότητας με την οποία διαφωνεί κάθετα.
<P>
Η ευθύνη για τη διασφάλιση της συμμόρφωσης των κρατών μελών με τους κανόνες αυτούς εναπόκειται στην Επιτροπή. Η Επιτροπή οφείλει να λάβει δυναμικά μέτρα εναντίον των κρατών μελών που δεν συμμορφώνονται. Πρέπει να παραπέμπονται στο δικαστήριο και να τους επιβάλλεται πρόστιμο.
<P>
Όσον αφορά τη μείωση της ανάγκης για μεταφορά σε μεγάλες αποστάσεις, είναι εξαιρετικά σημαντικό να ενισχυθούν τα τοπικά σφαγεία, καθώς και το εμπόριο κρέατος. Η ενίσχυση του εμπορίου κρέατος αντί για το εμπόριο ζώντων ζώων είναι πολύ πιο λογική από οικονομική άποψη, γιατί με τον τρόπο αυτό δημιουργούνται θέσεις εργασίας εντός της ΕΕ. Το ίδιο ισχύει για την Ιρλανδία: θα κέρδιζε πολύ περισσότερα αν εξήγε κρέας αντί για ζώντα ζώα.

<SPEAKER ID=114 LANGUAGE="DE" NAME="Keppelhoff-Wiechert">
Κύριε Πρόεδρε, κύριε Επίτροπε, αγαπητοί συνάδελφοι, επιτρέψτε μου καταρχάς να εκφράσω τις ευχαριστίες μου στον συνάδελφό μου κύριο Maat. Θεωρώ ότι προσέγγισε το εν λόγω ζήτημα με ιδιαίτερο ρεαλισμό, επειδή είμαι της γνώμης ότι ο συναισθηματικός τρόπος προσέγγισης δεν μας είναι πλέον χρήσιμος μετά από τα τόσα πολλά χρόνια συζήτησης σχετικά με τη μεταφορά των ζώων. Κανένας δεν εννοεί, όταν αναφέρεται στη μεταφορά των ζώων, το γατάκι που μεταφέρεται στο ανάλογο βαλιτσάκι σε κάποιο αεροπλάνο, ούτε υπονοεί το σκυλάκι που είναι δεμένο με δερμάτινο λουρί σε κάποιο τρένο Intercity, ούτε καν βέβαια το άλογο ιπποδρομιών που μεταφέρεται με ειδικό όχημα στον αυτοκινητόδρομο. Όχι, στην έκθεση Maat αναφερόμαστε στις σωστές συνθήκες διαβίωσης των ζώων που προορίζονται για σφαγή κατά τη μεταφορά τους.
<P>
Βρίσκομαι εδώ ήδη πολύ καιρό, και ως εκ τούτου απευθύνομαι πλέον στον κύριο Επίτροπο: στα χαρτιά, έτσι νομίζω, έχουμε εδώ και χρόνια προχωρήσει στο συγκεκριμένο θέμα, ενώ διαρκώς απαιτούμε περισσότερα πράγματα. Ωστόσο, ανέκαθεν μας φόβιζαν όλους μας οι συχνά αφόρητες καταστάσεις μεμονωμένων περιπτώσεων που προέκυπταν από τους εξαιρετικά σπάνιους ελέγχους. Δεν είναι μόνο οι υπέρμαχοι για την προστασία των ζώων εκείνοι που θα εύχονταν βελτιωμένες συνθήκες κατά τη μεταφορά, όχι, είναι επίσης οι παραγωγοί και οι καταναλωτές. Στις εκθέσεις, στις τροπολογίες, απαιτούμε εξειδικευμένο προσωπικό, κατάλληλα οχήματα μεταφοράς ζώων, με επαρκή χώρο, δυνατότητα εξαερισμού, απόθεμα νερού και τροφής και περιορισμένη διάρκεια ταξιδιού για ζώα προς σφαγή μέγιστης διάρκειας οκτώ ωρών.
<P>
Απολύτως σημαντική, καθώς επίσης και ιδιαίτερα άξια να τύχει ανάλογης υποστήριξης, θεωρώ την πρόταση κατάργησης της καταβολής επιστροφών κατά την εξαγωγή ζώντων ζώων. Στην προκειμένη περίπτωση εγείρονται ασφαλώς αντιρρήσεις, οι οποίες σε τελική ανάλυση υποστηρίζουν ότι κάτι τέτοιο στρεβλώνει την αγορά. Προβάλλεται μάλιστα το επιχείρημα της σφαγής. Στο συγκεκριμένο ζήτημα θα μπορούσα βέβαια να χαμογελάσω με ικανοποίηση, καθώς έχει πλέον γίνει πραγματικότητα στην ΕΕ. Θα ήταν προτιμώτερο το κρέας να μεταφερόταν μετά.
<P>
Κύριε Επίτροπε, θεωρώ ότι πολύ συχνά το πιο ευαίσθητο σημείο του ανθρώπου είναι πλέον το πορτοφόλι του. Περισσότερες επιθεωρήσεις, περισσότεροι έλεγχοι, μεγαλύτερες κυρώσεις και τερματισμός των παραχωρήσεων σε περίπτωση παραβιάσεων, όλα αυτά θα επέφεραν σαφείς βελτιώσεις για όλους μας.

<SPEAKER ID=115 LANGUAGE="DE" NAME="Kindermann">
Κύριε Πρόεδρε, κύριε Επίτροπε, αγαπητοί συνάδελφοι, η έκθεση της Επιτροπής σχετικά με τη μεταφορά των ζώων, την οποία συζητούμε απόψε, επιβεβαίωσε αυτό που προβάλλουν διαρκώς οι τηλεοπτικές εικόνες: τη βάναυση συμπεριφορά προς τα ζώα, τη μη τήρηση των ανωτάτων ορίων διάρκειας μιας μεταφοράς, την υπερφόρτωση των οχημάτων μεταφοράς, καθώς και αμέτρητες άλλες παραβιάσεις κατά των κείμενων διατάξεων περί μεταφοράς ζώων - κάτι που ασφαλώς και δεν αποτελεί εξαίρεση στον κανόνα. Η κατάσταση αυτή δεν είναι πλέον ανεκτή. Η ευρωπαϊκή κοινή γνώμη έχει δίκιο, όταν απαιτεί την ταχεία επίλυση του εν λόγω ζητήματος.
<P>
Πρέπει ωστόσο να καταστήσω ακόμα σαφές ότι οι ευρωπαϊκές διατάξεις περί μεταφοράς ζώων, εφόσον εφαρμοστούν κατά το δέοντα τρόπο, μπορούν ήδη και σήμερα να διασφαλίσουν υψηλό βαθμό προστασίας των ζώων. Το βασικό πρόβλημα εν προκειμένω είναι - κάτι που υπογραμμίζει άλλωστε και η Επιτροπή στην έκθεσή της - ότι οι ισχύουσες διατάξεις εφαρμόζονται με εξαιρετικές ελλείψεις στα περισσότερα κράτη μέλη. Εκτός από το πρόβλημα της ενσωμάτωσης της οδηγίας στο εκάστοτε εθνικό δίκαιο, το γεγονός αυτό οφείλεται επίσης κυρίως στους ελλιπείς ελέγχους που διενεργούνται από τα κράτη μέλη και τις εξαιρετικά ήπιες κυρώσεις που επιβάλλονται σε περιπτώσεις παραβιάσεων. Το σημαντικότερο σημείο της κριτικής που ασκείται για το θέμα αυτό αφορά επομένως, κατά κύριο λόγο, τα κράτη μέλη. Κατά τη γνώμη μου θα έπρεπε η πολιτική ελέγχου της Κοινότητας στο θέμα αυτό να αναθεωρηθεί εκ βάθρων, επειδή παρόμοια προβλήματα υπάρχουν επίσης και σε άλλους τομείς των κτηνιατρικών ελέγχων.
<P>
Ωστόσο, θα ήθελα να θίξω ακόμα δύο σημεία. Η κατάργηση της καταβολής επιστροφών κατά την εξαγωγή ζώων που προορίζονται για σφαγή, που περιλαμβάνεται στο παρόν ψήφισμα, είχε ήδη αποφασιστεί στο πλαίσιο της διαδικασίας του προϋπολογισμού για το έτος 2002 από το Κοινοβούλιο και ζητείται ήδη εδώ και αρκετό καιρό από τους Σοσιαλδημοκράτες. Κατά το παρελθόν το Κοινοβούλιο είχε κατορθώσει, κατά την καταβολή επιστροφών κατά την εξαγωγή, να ευνοούνται οικονομικά οι εξαγωγές κρέατος σε σχέση με τις εξαγωγές ζώων που προορίζονται για σφαγή, ούτως ώστε να εκλείψει το οικονομικό κίνητρο για τις εξαγωγές ζώων που προορίζονται για σφαγή. Έτσι λοιπόν για τα ζώντα ζώα καταβάλλεται σήμερα μόνο περίπου το ήμισυ για επιστροφές κατά την εξαγωγή, όπως ακριβώς συμβαίνει για το κρέας. Αλλά και αυτό εξακολουθεί να μην είναι αρκετό, και οι επιστροφές κατά την εξαγωγή για τα ζώα που προορίζονται για σφαγή θα έπρεπε σταδιακά να μηδενιστούν.
<P>
Από την άλλη μεριά, στην πρόταση ψηφίσματος για τα ζώα που προορίζονται για σφαγή, απαιτείται ο μέγιστος χρόνος διάρκειας μιας μεταφοράς να είναι 8 ώρες, κάτι που αποτελεί επίσης παλαιό αίτημα της κοινοβουλευτικής ομάδας των Σοσιαλδημοκρατών. Στο μέλλον δεν θα πρέπει να ισχύει πλέον η γενική ανώτατη διάρκεια, ενώ ελήφθη κυρίως υπόψη η κατάσταση στις απομακρυσμένες περιοχές και τα νησιά. Και εδώ θα πρέπει να υπάρξουν περιορισμένα καθεστώτα παρέκκλισης όσον αφορά τη μέγιστη διάρκεια μεταφοράς, κάτι που χαιρετίζουμε ιδιαίτερα.
<P>
Ολοκληρώνοντας, θα ήθελα, εξ ονόματος της κοινοβουλευτικής ομάδας των Σοσιαλδημοκρατών, να ευχαριστήσω τον κύριο Maat για την εποικοδομητική συνεργασία και πιστεύω να εξακολουθήσει έτσι και στο μέλλον.

<SPEAKER ID=116 LANGUAGE="DA" NAME="Busk">
Κύριε Πρόεδρε, κύριε Επίτροπε, αγαπητοί συνάδερφοι, θα ήθελα να ξεκινήσω ευχαριστώντας τον κ. Maat για την πραγματικά καλή συνεργασία που είχαμε όσον αφορά τη συγκεκριμένη έκθεση. Επεξεργαστήκαμε πολλές τροπολογίες, μαζί και με τον κ. Kindermann, και κατά τη δική μου γνώμη η έκθεση έγινε πολύ καλή. Θα ήθελα επίσης να ευχαριστήσω την Επιτροπή, η οποία χωρίς να κρύψει τίποτα μας πληροφόρησε με σαφήνεια για το πώς τα κράτη μέλη έχουν εφαρμόσει ή για να το πω πιο σωστά δεν έχουν εφαρμόσει καθόλου τις πολυάριθμες αποφάσεις που ελήφθησαν το 1991 και το 1995. Είναι πραγματικά ντροπή να βλέπουμε πώς οι Ευρωπαίοι υπουργοί κάθονται και παίρνουν κοινές αποφάσεις για κάτι τόσο σημαντικό όπως η ευημερία και η μεταφορά των ζώων με ασφαλές συνθήκες. Στη συνέχεια επιστρέφουν σπίτια τους και αυτοστιγμεί ξεχνούν εντελώς τι συναποφάσισαν, δηλαδή δεν εφαρμόζουν καμία από τις αποφάσεις στην εθνική νομοθεσία.
<P>
Θα μπορούσαμε κάλλιστα να αποφεύγαμε τις πραγματικά πάμπολλες ειδεχθείς τηλεοπτικές εικόνες και τα πραγματικά πάμπολλα ειδεχθή περιστατικά ζώων που υποφέρουν. Ανοιξε το φορτηγό και στον πάτο κείτονται ένα σωρό νεκρά ζώα, ενώ άλλα ζώα ποδοπατούν τα νεκρά ζώα. Είναι εντελώς απαράδεκτο και πρέπει να μπει τέλος τώρα. Για αυτό είναι καιρός να πάψει η πολύχρονη παράδοση που επικρατεί στην ΕΕ, σύμφωνα με την οποία τα ζώα πρέπει να μεταφέρονται από τον βορρά στον νότο και από την ανατολή στη δύση. Δεν υπάρχει κανένας λόγος. Τα ζώα υποφέρουν κατά τη μεταφορά και για αυτόν τον λόγο πρέπει τώρα να απαιτήσουμε τα ζώα να σφάζονται στο πλησιέστερο σφαγείο. Είναι φυσικά σαφές ότι θα υπάρχει ανάγκη μεταφοράς ζώων αναπαραγωγής από μια περιοχή όπου υπάρχουν καλά ζώα αναπαραγωγής σε μια άλλη περιοχή όπου υπάρχει ανάγκη τέτοιων ζώων. Ως εκ τούτου, προσδοκώ από την Επιτροπή να υποβάλει πρόταση με κοινούς κανόνες για τη μεταφορά ζώων και επαναλαμβάνω: δεν πρέπει να είναι ελάχιστοι κανόνες. Πρέπει να είναι κοινοί κανόνες για τη μεταφορά ζώων.

<SPEAKER ID=117 NAME="Wyn">
Κύριε Πρόεδρε, θεωρώ θετική την έκθεση αυτή και θα ήθελα να ευχαριστήσω τον εισηγητή για την εξαιρετική εργασία του. Ωστόσο, θα ήθελα καταρχάς να τονίσω την ανησυχία μου για το γεγονός ότι στην παρούσα συζήτηση αγνοήθηκε συστηματικά η μη εφαρμογή της ισχύουσας κοινοτικής νομοθεσίας στον τομέα αυτό εκ μέρους πολλών κρατών μελών. Στην τελευταία έκθεση της Επιτροπής, καθώς και σε πολυάριθμες εκθέσεις ειδικών αποστολών, έχει τονιστεί η σοβαρή αδιαφορία για τις συνθήκες διαβίωσης των ζώων που επικρατεί σε ορισμένες χώρες. Η Επιτροπή πρέπει να επιδείξει πολύ μεγαλύτερη προθυμία στην κίνηση διαδικασιών προσφυγής κατά των κρατών μελών που δεν εφαρμόζουν σωστά αυτήν την οδηγία.
<P>
Όσον αφορά τη διάρκεια μεταφοράς, ελπίζω ότι η Επιτροπή θα ακολουθήσει τις συστάσεις των επιστημονικών συμβουλευτικών επιτροπών και θα προτείνει ρεαλιστικά όρια, που θα επιτρέπουν την αποτελεσματική λειτουργία των επιχειρήσεων, διατηρώντας ταυτόχρονα υψηλές προδιαγραφές όσον αφορά τις συνθήκες διαβίωσης των ζώων. Είμαι υπέρ του ορίου των 8 ωρών ή 500 χιλιομέτρων, και υποστηρίζω επίσης κατηγορηματικά την άποψη ότι θα πρέπει επίσης να λαμβάνονται υπόψη οι κλιματικές συνθήκες κάθε κράτους μέλους. Ωστόσο, σε περιοχές όπου η ανωτέρω διάρκεια μεταφοράς δεν είναι εφικτή, θα πρέπει να παραχωρούνται προσωρινές εξαιρέσεις ως προς τη μέγιστη διάρκεια των 8 ωρών, εάν δεν υπάρχουν σφαγεία σε ακτίνα 500 χιλιομέτρων. Αναφέρομαι ιδιαίτερα στο ΗΒ, στα νησιά της Δυτικής Σκωτίας και σε άλλες περιοχές της Ευρωπαϊκής Ένωσης όπου οι συνθήκες είναι δυσμενείς όσον αφορά το θέμα αυτό. Αν και ο καθορισμός ορίων όσον αφορά τη διάρκεια μεταφοράς είναι ένα σημαντικό βήμα προς τα εμπρός, η μεταχείριση των ζώων κατά τη διαδρομή, ο εξαερισμός των οχημάτων, η υπερφόρτωση και ο καθορισμός των απαιτήσεων όσον αφορά τον χώρο και τη θερμοκρασία κατά τη διάρκεια της μεταφοράς κλπ., είναι εξίσου σημαντικά θέματα.
<P>
Η πρόσφατη κρίση αφθώδους πυρετού απέδειξε ότι η περιττή μεταφορά ζώων για μεγάλες αποστάσεις ήταν ένας από τους παράγοντες που οδήγησαν στην ταχεία εξάπλωση της ασθένειας. Αναμένω με ενδιαφέρον το πρόγραμμα πολιτικής της Επιτροπής, που έχει προγραμματιστεί για την 1η Ιανουαρίου 2003, για την περιφερειοποίηση της αλυσίδας παραγωγής κρέατος, έτσι ώστε στο μέλλον να περιοριστεί η μεταφορά ζώντων ζώων σε μακρινές αποστάσεις.

<SPEAKER ID=118 LANGUAGE="DE" NAME="Fiebiger">
Κύριε Πρόεδρε, η έκθεση σχετικά με την προστασία των ζώων κατά τη μεταφορά έχει προκαλέσει το έντονο ενδιαφέρον της κοινής γνώμης. Διάφορες ενώσεις, αλλά κυρίως πολίτες, παρακολουθούν με ιδιαίτερη προσοχή, πώς και ποια αντίμετρα λαμβάνει το Ευρωπαϊκό Κοινοβούλιο, ούτως ώστε να απαγορευτούν ανεπίτρεπτες καταστάσεις κατά τη μεταφορά.
<P>
Σκοπός της έκθεσης είναι μέσω της νομοθεσίας να αποφευχθεί η έκθεση σε κίνδυνο και εντέλει ο βασανιστικός θάνατος των ζώων κατά τη μεταφορά. Είναι ωστόσο ανάγκη, να μην αφήνεται τίποτα στην τύχη του, αλλά κατά τη διευθέτηση του θέματος να διεξάγονται σκληρές διαπραγματεύσεις. Οι προσδοκίες της κοινωνίας αποτελούν καθοριστικό στοιχείο όσον αφορά τις ιδιαιτερότητες του ευρωπαϊκού γεωργικού μοντέλου.
<P>
Η κρίση ΣΕΒ και οι συνέπειες του αφανισμού ζώων εξαιτίας του αφθώδους πυρετού έθεσαν εν αμφιβόλω όσα θετικά έχουν επιτευχθεί μέχρι σήμερα. Σύμφωνα με εκτιμήσεις, 250 εκατομμύρια ζώα μεταφέρονται ετησίως στην ΕΕ. Όσον αφορά το παράλογο αυτών των μεταφορών ή την αναγκαιότητά τους υπάρχουν εδώ και χρόνια έντονες αντιπαραθέσεις μεταξύ όλων των εμπλεκομένων μερών. Ήδη ο υπάρχων βασικός κανονισμός περιέχει πλήθος πρακτικών και νομικών διατάξεων για τη μεταφορά των ζώων. Προφανώς οι αρχές στα εκάστοτε κράτη μέλη δεν δραστηριοποιούνται παντού με τον ίδιο τρόπο. Ως εκ τούτου καθίσταται σαφές πόσο αδύναμη είναι στην πραγματικότητα η ρήτρα για την προστασία των ζώων. Στον τομέα αυτό υπάρχει έλλειμμα σοβαρότητας, διαφάνειας και τιμιότητας. Εάν για παράδειγμα στην Πολωνία πιαστούν σε δίχτυα λαγοί και μεταφερθούν στην ΕΕ μέσα σε εμπορευματοκιβώτια υπό αντίξοες συνθήκες, ούτως ώστε να μπορέσουν να περάσουν ευχάριστα τον ελεύθερο χρόνο τους κάποιοι αθλητές σκοπευτές, τότε αυτό παύει πλέον να θεωρείται άθλημα και δεν έχει απολύτως καμία σχέση με την προστασία των ζώων. Θα ήμουν χαρούμενος, εάν ο Επίτροπος θα μπορούσε να δηλώσει ότι αυτό δεν αληθεύει.
<P>
Ιδίως κατά τη φάση των διαπραγματεύσεων σχετικά με το ζήτημα της διεύρευνσης της ΕΕ παρόμοια περιστατικά αποτελούν κακή υποθήκη για μια σωστή γεωργία που θα έχει ως βάση την προστασία του περιβάλλοντος και των διαφόρων ειδών ζώων. Υπό αυτή την έννοια, η παρούσα έκθεση βασίζεται περισσότερο στη συνεργασία και όχι στην αντιπαράθεση ανάμεσα στη γεωργία και την προστασία των ζώων.

<SPEAKER ID=119 LANGUAGE="NL" NAME="van Dam">
Κύριε Πρόεδρε, οι μεταφορές ζώντων ζώων δημιουργούν αρνητικά αισθήματα στην κοινή γνώμη εξαιτίας των πολλών παραβάσεων που διαπράττουν οι μεταφορείς. Τέτοιες παραβάσεις θα πρέπει να μας κάνουν να δώσουμε ιδιαίτερη προσοχή, εκτός από τους ίδιους τους κανόνες που ισχύουν για τις μεταφορές ζώων, και στους ελέγχους και τις επιθεωρήσεις για την εξακρίβωση της συμμόρφωσης προς την ισχύουσα νομοθεσία. Πέρυσι διαπιστώσαμε με δραματικό τρόπο ένα άλλο καταστροφικό αποτέλεσμα της μεταφοράς ζώων, τη διάδοση ζωονόσων. Στη χώρα μου, μία μεταφορά μόσχων μέσω διαφόρων κρατών μελών, μεταφορά η οποία έχει γίνει πλέον διαβόητη, είχε ως αποτέλεσμα τη θανάτωση 265 000 ζώων. Ένα από τα συμπεράσματα που εξάγουμε από την κρίση του αφθώδους πυρετού είναι ότι η γεωργία οφείλει να δώσει έμφαση στην περιφερειοποίηση της παραγωγής και να δώσει τέλος στους απαράδεκτους τρόπους μεταφοράς ζώντων ζώων. Προς τον σκοπό αυτόν υποστηρίζω θερμά την έκθεση του συναδέλφου Maat. Δεν καταλαβαίνω ωστόσο γιατί με τις τροπολογίες του ζητά τη διαγραφή των κανόνων για την ανώτατη και κατώτατη θερμοκρασία στα βαγόνια μεταφοράς των ζώων, με το αβάσιμο επιχείρημα ότι δεν υπάρχει πρόβλημα εφόσον υπάρχει καλός μηχανικός αερισμός στο βαγόνι. Οι υπεύθυνοι για την προστασία των ζώων σίγουρα δεν θα δεχθούν το επιχείρημα αυτό. Οι τροπολογίες μου έχουν τον ίδιο στόχο με αυτές του συναδέλφου Maat, διατηρούν όμως τις προδιαγραφές για τη θερμοκρασία.
<P>
Υποστηρίζω την έκκληση να καταργηθούν οι εξαγωγικές επιστροφές για ζώντα ζώα προς σφαγή. Η παράκαμψη των ευρωπαϊκών κανόνων για τις μεταφορές και τη σφαγή ζώων, μέσω της αποστολής τους προς σφαγή εκτός Ένωσης υπό συνθήκες οι οποίες απαγορεύονται στην Ευρώπη, αποβαίνει εις βάρος των Ευρωπαίων κτηνοτρόφων. Η Επιτροπή θέλει να ενισχύσει τους κτηνοτρόφους και τους γεωργούς προκειμένου να παράγουν προϊόντα ποιότητας. Η καλή διαβίωση των ζώων αποτελεί ουσιαστικό στοιχείο της έννοιας της ποιότητας, η οποία αρχίζει από τον παραγωγό και τελειώνει στο πιάτο.

<SPEAKER ID=120 LANGUAGE="ES" NAME="Ayuso Gonzαlez">
Κύριε Πρόεδρε, κύριε Επίτροπε, αξιότιμοι συνάδελφοι, αυτή είναι μία έκθεση σχετικά με μια έκθεση της Επιτροπής περί της εφαρμογής της οδηγίας που αναφέρεται στην προστασία ζώων κατά τη μεταφορά.
<P>
Για μία ακόμη φορά, κύριε Επίτροπε, στο Ευρωπαϊκό Κοινοβούλιο μπαίνουμε στον πειρασμό να πούμε σ' εσάς, στην Επιτροπή, ποιο πρέπει να είναι το περιεχόμενο των επόμενων προτάσεων οδηγίας που θα μας κάνετε και με τρόπο τόσο λεπτομερή ώστε σχεδόν σας δίνουμε έτοιμο το έργο. Ο εισηγητής, κ. Maat, επιτέλεσε σπουδαίο έργο. Ευελπιστώ ότι η Επιτροπή και το Συμβούλιο θα το λάβουν υπόψη. Τα ζώα πρέπει να μεταφέρονται υπό λογικά καλές συνθήκες· η νομοθεσία πρέπει να υπαγορεύει κανόνες για να γίνεται αυτό και οι αρχές να ελέγχουν την τήρησή τους.
<P>
Τούτου λεχθέντος, θα ήθελα να εκφράσω δύο σκέψεις: πρώτον, ότι οι συνθήκες πρέπει να είναι οι ίδιες για τις μακρινές μεταφορές όπως και για τις σύντομες. Δεν πρέπει να δαιμονοποιούμε τις μεταφορές μεγάλων αποστάσεων, γιατί αυτό σημαίνει στρέβλωση του ανταγωνισμού στην εσωτερική αγορά. Και, δεύτερον, οι συνθήκες της μεταφοράς πρέπει να είναι επίσης οι ίδιες για όλα τα ζώα που μετακινούνται, είτε οδεύουν προς το σφαγείο είτε πρόκειται για ζώα που ταξιδεύουν για να εκτραφούν σε μεγαλύτερη ή μικρότερη απόσταση από τον τόπο προέλευσής τους ή για να συμμετάσχουν σε έναν διαγωνισμό. Αυτά τα θέματα δεν αντικατοπτρίζονται στην έκθεση και θα ήθελα, κύριε Επίτροπε, να τα δω να συμπεριλαμβάνονται σε προσεχείς προτάσεις της Επιτροπής.
<P>
Από την άλλη πλευρά, επικροτώ και ευχαριστώ τον εισηγητή που παρουσιάζει μία τροπολογία, εξ ονόματος της Ομάδας μου, για να απαλειφθούν οι αναφορές που γίνονται στις θερμοκρασίες. Διότι δεν έχει νόημα να μιλάμε για θερμοκρασίες χωρίς να τις συνδυάζουμε με την αντίστοιχη σχετική υγρασία. Επιπλέον, από τη Λαπωνία μέχρι τα Κανάρια, η Ευρώπη είναι πολύ μεγάλη και πολύ διαφορετική στο κλίμα, στην πυκνότητα του πληθυσμού και στις κοινωνικοοικονομικές συνθήκες.
<P>
Τέλος, θέλω να επιστήσω την προσοχή στη σημασία των μεταφορών στη διάδοση των επιζωοτιών. Αυτό δεν έχει καμία σχέση με τη διάρκεια της μετακίνησης, αλλά θα πρέπει να είμαστε ανελαστικοί όσον αφορά τους κανόνες και τον έλεγχο της τήρησής τους. Για παράδειγμα, η κλασική πανώλη των χοίρων που είχαμε στην Ισπανία το 1997 προκλήθηκε από μερικά χοιρίδια που ταξίδεψαν από τις Κάτω Χώρες. Αυτό μπορεί και πρέπει να αποφεύγεται.

<SPEAKER ID=121 LANGUAGE="SV" NAME="Paulsen">
Κύριε Πρόεδρε, η έκθεση Maat είναι εξαιρετική και περιλαμβάνει δίκαια και έντονη κριτική η οποία πρέπει να απευθυνθεί πρώτα από όλα κατά του Συμβουλίου και των κρατών μελών. Αποτελεί αίσχος για ένα πολιτισμένο μέρος του πλανήτη, το οποίο αποκαλείται Ευρώπη, να αντιμετωπίζει τα ζώα όπως κάνουμε εμείς. Εξάλλου, κανείς δεν μπορεί να με πείσει ότι κάτι τέτοιο είναι οικονομικά αναγκαίο. Πρόκειται μάλλον για οικονομικό παραλογισμό.
<P>
Θα ήθελα καταρχάς να αναφερθώ στο σημείο 14. Εάν ένας οδηγός οδηγεί υπό την επήρεια αλκοόλ, του αφαιρείται αμέσως η άδεια οδήγησης. Πώς μπορεί ένας οδηγός να προκαλεί τον θάνατο ζώων που μεταφέρει και να διατηρεί τόσο την άδεια μεταφοράς όσο και την άδεια οδήγησής του; Είναι παράλογο κάτι τέτοιο!
<P>
Το σημείο 20 ζητά την κατάργηση των εξαγωγικών επιστροφών για τα ζώντα ζώα. Η πρόταση αυτή αποτελεί ένα πρώτο μικρό βήμα το οποίο μπορεί πραγματικά να πραγματοποιήσει η Ένωση.

<SPEAKER ID=122 LANGUAGE="DE" NAME="Echerer">
Κύριε Πρόεδρε, κύριε Maat, η έκθεσή σας αποτελεί ένα σημαντικό εργαλείο, προκειμένου να σκεφτούμε παγκόσμια με όρους γεωργικής και περιβαλλοντικής πολιτικής, καθώς επίσης και να πράξουμε περισσότερα με γνώμονα τις τοπικές ανάγκες. Η έκθεσή σας πρέπει να υποστηριχθεί αναφανδόν, επειδή δεν επιτρέπει κανενός είδους συμβιβασμό εις βάρος των καλών συνθηκών διαβίωσης των ζώων, ενώ αποκαλύπτει ακόμα μια φορά με έμφαση τις από καιρό γνωστές ελλείψεις. Υπάρχει μια συγκεκριμένη προσδοκία για την έκθεση, κυρίως μετά την ψηφοφορία στην Ολομέλεια, σύμφωνα με την οποία διεγράφη ο προϋπολογισμός για τον κανονισμό καταβολής επιστροφών κατά την εξαγωγή. Το ότι το σημείο αυτό έγινε αποδεκτό, αφήνει κάποια περιθώρια ελπίδας για τη συνολική αποδοχή της έκθεσης Maat, κυρίως επειδή χάρη σε αυτήν έχουν καταστεί εμφανείς οι αποτυχίες που έχουν σημειωθεί μέχρι σήμερα στην πολιτική μεταφοράς των ζώων.
<P>
Θα ήθελα να επισημάνω ορισμένα ακόμη πράγματα, αλλά ο χρόνος πιέζει. Ολοκληρώνοντας λοιπόν αξίζει να αναφέρω ότι πρέπει να βελτιωθούν οι έλεγχοι και οι επιθεωρήσεις, ότι πρέπει να εναρμονιστούν τα χρηματικά πρόστιμα και να αυξηθούν σε επίπεδα που να φοβίζουν τις μεταφορικές εταιρείες. Επιπλέον, κάτι ανάλογο θα πρέπει να εφαρμοστεί στις κυρώσεις κατά των κρατών μελών. Όλοι μας γνωρίζουμε τα προβλήματα, η ευρωπαϊκή κοινή γνώμη δικαίως ασκεί οξεία κριτική στα θεσμικά όργανα της Ευρωπαϊκής Ένωσης και τις δεκαπέντε κυβερνήσεις. Η παρούσα έκθεση πρέπει επίσης να εκτιμηθεί δεόντως ενόψει της διεύρυνσης.
<P>
Αγαπητοί συνάδελφοι του Συμβουλίου και της Επιτροπής, είναι πλέον καιρός να δράσουμε!

<SPEAKER ID=123 LANGUAGE="FI" NAME="Seppδnen">
Κύριε Πρόεδρε, είναι αδιαφιλονίκητο ότι η ευρωπαϊκή κοινή γνώμη απαιτεί να σταματήσει αμέσως το μαρτύριο που υφίστανται τα ζώντα ζώα κατά τη μεταφορά τους. Η ΕΕ έχει τα μέσα να μειώσει τα προβλήματα, αυτό όμως που της λείπει είναι η βούληση. Υπάρχουν οδηγίες που επιδιώκουν να βελτιώσουν τις συνθήκες των ζώων κατά τη μεταφορά τους. Ωστόσο δεν υπάρχει εποπτεία για την υλοποίησή τους.
<P>
Ο κ. Maat στην έκθεσή του αναγνωρίζει την κατάσταση. Αναγνωρίζει δηλαδή την παραβίαση των θεσπισμένων οδηγιών περί μεταφοράς. Παρατηρεί τα προβλήματα που ανακύπτουν καθώς οι περίοδοι μεταφοράς και ανάπαυσης των ζώων διαφέρουν από εκείνες που ισχύουν για τον οδηγό του οχήματος. Εφιστά ιδιαίτερα την προσοχή στην εξαγωγή ζώντων ζώων σε χώρες εκτός ΕΕ, προς τις οποίες το ταξίδι διαρκεί πάντοτε περισσότερο. Υπενθυμίζει ότι οι μεταφορές ευθύνονται για τη ραγδαία εξάπλωση μεταδοτικών ζωικών ασθενειών. Η ριζικότερη αξίωση είναι να απαιτήσει η Επιτροπή να σταματήσουν, από την αρχή τού επομένου έτους, οι πληρωμές για επιδοτήσεις κατά την εξαγωγή ζώντων ζώων που προορίζονται για σφαγή.
<P>
Η Επιτροπή πρέπει να απαντήσει στις αξιώσεις που βασίζονται στη θέση του Κοινοβουλίου ότι στην ΕΕ οι σωστές από ηθικής άποψης απαιτήσεις του πολιτισμένου κόσμου για σεβασμό της ζωής αφορούν και τα ζώα προς σφαγή.

<SPEAKER ID=124 NAME="Doyle">
Κύριε Πρόεδρε, η Ιρλανδία δεσμεύεται να συνεργαστεί με όλα τα κράτη μέλη και τους διεθνείς φορείς για την καθιέρωση υψηλότερων προδιαγραφών όσον αφορά τις συνθήκες διαβίωσης των ζώων. Λόγω της απόκεντρης και νησιωτικής γεωγραφικής μας θέσης, την οποία αναγνώρισε και ο κ. Maat - και τον ευχαριστώ για αυτό - δεν διαθέτουμε καμία ρεαλιστική εναλλακτική λύση όσον αφορά την εξαγωγή των ζώντων ζώων μας παρά μόνο μέσω θαλάσσης, και είμαστε υποχρεωμένοι να αναζητούμε εξαγωγικές αγορές για εννέα από τα δέκα ζώα που παράγονται στα αγροκτήματά μας.
<P>
Αν και υποστηρίζω πλήρως τη γενική αρχή της σφαγής των ζώων όσο το δυνατόν πλησιέστερα στο σημείο παραγωγής τους, στην πραγματικότητα, πολλές από τις εξαγωγικές αγορές που έχουμε στη διάθεσή μας απαιτούν ζώντα ζώα και όχι μεταποιημένα προϊόντα και, για το προβλεπόμενο μέλλον, θα πρέπει να επιτύχουμε ισορροπία μεταξύ εμπορίου κρέατος και εμπορίου ζώντων ζώων, εάν θέλουμε να λειτουργήσει σωστά η αγορά μας.
<P>
Ο Κανονισμός 615/98 συνδέει όλες τις καταβολές επιστροφών κατά την εξαγωγή με τη συμμόρφωση με αυστηρά πρότυπα όσον αφορά τις συνθήκες διαβίωσης των ζώων κατά τη μεταφορά, συμπεριλαμβανομένης της πλήρους ιατρικής εξέτασης κάθε ζώου ξεχωριστά. Πρέπει να διασφαλίσουμε την πλήρη εφαρμογή και τήρηση του μέτρου αυτού. Το περιστατικό εξαγωγής ζώντων ζώων μεταξύ Γερμανίας και Λιβάνου φέτος το καλοκαίρι ήταν αποτέλεσμα της ελλιπούς εμπειρίας των γερμανικών αρχών, καθώς δεν πραγματοποιούν συχνά εξαγωγές ζώντων ζώων και δεν είχαν συνάψει προηγούμενη κτηνιατρική συμφωνία με τον Λίβανο. Τα άκαμπτα επιχειρήματα οδηγούν σε θέσπιση κακής νομοθεσίας. Δεν συμφωνώ με την άποψη του Γερμανού Υπουργού Γεωργίας ότι οι επιστροφές για εξαγωγές ζωντανών ζώων δεν είναι πλέον δικαιολογημένες. Εάν η Ευρώπη δεν πληροί τις απαιτήσεις των τρίτων χωρών, οι χώρες αυτές θα προμηθευτούν ζώα από ακόμη μεγαλύτερες αποστάσεις, με ελάχιστο ή καθόλου έλεγχο και κανονισμούς ως προς τις συνθήκες διαβίωσης των ζώων, εφόσον δεν έχουν ακόμα συμφωνηθεί διεθνείς προδιαγραφές όσον αφορά τη μεταφορά.
<P>
Πρέπει να εφαρμόσουμε τις υψηλότερες δυνατές προδιαγραφές, όχι μόνον προς το συμφέρον των ζώων αλλά και προς το συμφέρον των παραγωγών, οι οποίοι θα επιτύχουν πολύ καλύτερες τιμές εάν τα ζώα τους είναι υγιή και όχι ταλαιπωρημένα. Είναι αλήθεια ότι πρέπει να συνεχιστεί η διαδικασία αναθεώρησης των προδιαγραφών σχετικά με την προστασία των ζώων κατά τη μεταφορά και κάθε κράτος μέλος πρέπει να είναι διατεθειμένο να εφαρμόσει και να επιβάλει τη σχετική νομοθεσία. Ωστόσο, όταν το πλεόνασμα βοείου κρέατος στην ΕΕ υπερβαίνει το ένα εκατομμύριο τόνους, η καταβολή επιστροφών κατά την εξαγωγή θα πρέπει να συνεχιστεί για αρκετόν καιρό ακόμα και δεν πρόκειται να υποστηρίξω καμία πρόταση για κατάργησή τους.

<SPEAKER ID=125 LANGUAGE="FI" NAME="Pesδlδ">
Κύριε Πρόεδρε, αξιότιμε κύριε Επίτροπε, είναι αυτονόητο ότι ο βασανισμός των ζώων πρέπει να σταματήσει. Αυτό ουσιαστικά αποτελεί ήδη την ηθική βάση της ευρωπαϊκής κτηνοτροφικής παραγωγής. Η Επιτροπή θα πρέπει να διαθέτει την απαιτούμενη δικαιοδοσία παρέμβασης στη δράση των κρατών μελών, οι κυρώσεις θα πρέπει να είναι δεόντως αυστηρές και οι προσπάθειες για τη βελτίωση των θεμάτων αυτών πρέπει οπωσδήποτε να ενταθούν. Κύριε Μaat, σας ευχαριστώ ως εισηγητή, επειδή λάβατε υπόψη σας τις εξαιρέσεις. Υπάρχουν αραιοκατοικημένες, υπάρχουν νησιωτικές, υπάρχουν απομακρυσμένες περιοχές και αυτές επίσης θα πρέπει να συνεχίσουν τη δραστηριότητα, πράγμα που η έκθεση έχει λάβει πλήρως υπόψη.
<P>
Οι καλές συνθήκες διαβίωσης των ζώων αποτελούν μέρος ενός ευρύτερου συνόλου. Η περιφερειοποίηση των αλυσίδων παραγωγής αποτελεί τόσο θέμα της σημερινής συζήτησης όσο και ζήτημα του μέλλοντος και αυτό που πρέπει προπαντός να σταματήσει είναι η επιδότηση κατά τη μεταφορά ζώων για σφαγή, η οποία αντιβαίνει στη συγκεκριμένη βάση. Αυτό το γεγονός προωθεί την περιφερειοποίηση, την υλοποίηση περιφερειακών αλυσίδων και την ανάπτυξή τους.

<SPEAKER ID=126 LANGUAGE="DE" NAME="Jeggle">
Κύριε Πρόεδρε, κυρίες και κύριοι, για άλλη μια φορά ασχολούμαστε με το θέμα "Προστασία των ζώων κατά τη μεταφορά" . Ασχολούμαστε με ένα φλέγον ζήτημα, και υποστηρίζω ανεπιφύλακτα την έκθεση που υποβλήθηκε από το συνάδελφό μου Maat. Όλοι μας γνωρίζουμε ότι στην Ευρωπαϊκή Ένωση υπάρχουν σχετικά ήδη πλήθος οδηγιών, καθώς και νομοθεσία για την εφαρμογή τους στα κράτη μέλη. Όλοι μας τασσόμαστε υπέρ της συνολικής προστασίας των ζωών και κατά των μεταφορών οι οποίες βασανίζουν άσκοπα κυρίως τα ζώα που προορίζονται για σφαγή. Εάν όλοι αυτοί οι θετικοί νόμοι εφαρμόζονταν και ελέγχονταν παντού, δεν θα χρειαζόταν η συγκεκριμένη συζήτηση. Δεν είναι όμως έτσι!
<P>
Εικόνες μη αποδεκτής συμπεριφοράς κατά τη μεταφορά αποδεικνύουν διαρκώς το γεγονός αυτό. Δεν θα έπρεπε στην περίπτωση αυτή ωστόσο να παραγνωρίσουμε ότι και σε αυτόν τον τομέα υπάρχουν ορισμένα θετικά σημεία που μπορεί κανείς να επισημάνει. Εν μέρει υπάρχουν ήδη σήμερα μεταφορές, οι οποίες ανταποκρίνονται στις απαιτήσεις προστασίας των ζώων. Επίσης, εφαρμόζεται εν πολλοίς η ιδέα για τη σφαγή των ζώων σε μέρη που βρίσκονται πολύ κοντά στις περιοχές παραγωγής. Αυτό είναι ένα σημείο, το οποίο υποστηρίζω ιδιαίτερα: Η σφαγή πρέπει να πραγματοποιείται όσο το δυνατόν πιο κοντά στον τόπο εκτροφής. Σύγχρονες τεχνικές συντήρησης επιτρέπουν απόλυτα την εξαγωγή του κρέατος ακόμα και σε απομακρυσμένες περιοχές.
<P>
Όσον αφορά τις μεταφορές των ζώων απαιτούμε δικαίως διαλείμματα για να σιτιστούν και να ποτιστούν τα ζώα. Στο μέλλον πρέπει επίσης να αναλογιστούμε τρόπους για το πώς θα κατορθώσουμε να ελαχιστοποιήσουμε το άγχος των ζώων στα διαλείμματα κατά τη φόρτωση και εκφόρτωση. Ένας από τους στόχους είναι τα οδικά οχήματα μεταφοράς ζώων που προορίζονται για σφαγή να εξοπλίζονται έτσι, ώστε τα ζώα κατά τη διάρκεια των σύντομων διαλειμμάτων να μπορούν να παραμένουν στο όχημα και να σιτίζονται εκεί.
<P>
Η μεταφορά, ο χώρος, ο τρόπος οδήγησης, ο εξαερισμός, η θερμοκρασία και η διαδικασία φόρτωσης και εκφόρτωσης συμβάλλουν - εάν πραγματοποιούνται σωστά - τα μέγιστα στην καλύτερη προστασία των ζώων. Σε αυτό συμβάλλει και η παρούσα έκθεση, και για αυτό απευθύνω έκκληση για ευρεία υποστήριξή της.

<SPEAKER ID=127 LANGUAGE="NL" NAME="van den Bos">
Κύριε Πρόεδρε, κατά τις μεταφορές των ζώων αυτά θεωρούνται αποκλειστικά ως εμπόρευμα και όχι ως ζωντανά όντα με τη δική τους αξιοπρέπεια. Τα κράτη μέλη θα πρέπει να αισχύνονται για τους απαράδεκτους ελέγχους σχετικά με την τήρηση της ισχύουσας νομοθεσίας. Για τον λόγο αυτόν επικροτώ τις προτάσεις για τη σημαντική βελτίωση των ελέγχων και για την επιβολή αυστηρότερων κυρώσεων. Επιπλέον, χρειάζεται να θεσπιστεί ένα γενικό όριο για τον χρόνο και την απόσταση της μεταφοράς και απαιτούνται πολύ αυστηρότεροι όροι για όλα τα φορτηγά οχήματα. Η βελτίωση του εξοπλισμού των οχημάτων δεν θα πρέπει να αποτελέσει άλλοθι για την παράταση του χρόνου μεταφοράς με το επιχείρημα ότι οι μεταφορές σε business class μπορούν δήθεν να διαρκούν περισσότερο. "Business class" : αν είναι δυνατόν! Το τελευταίο ταξίδι των ζώων δεν είναι ποτέ business class αλλά είναι έκτης κατηγορίας. Η μεταφορά ζώντων ζώων θα πρέπει να είναι παρά πολύ σύντομη. Οι οκτώ ώρες αποτελούν βέβαια βελτίωση, όμως το απολύτως ανώτατο όριο θα έπρεπε να ήταν οι τέσσερις ώρες. Χρειάζεται περιφερειοποίηση της αλυσίδας παραγωγής με μικρά και καθαρά σφαγεία. Η πρόσφατη κρίση του αφθώδους πυρετού κατέδειξε για άλλη μία φορά ότι τα σημεία στάσης και συγκέντρωσης των ζώων ενέχουν σημαντικούς κτηνιατρικούς κινδύνους και για αυτό θα πρέπει να καταργηθούν. Είναι επείγον να πραγματοποιηθούν μεταρρυθμίσεις, ενόψει μάλιστα και της διεύρυνσης. Σε ολόκληρη την Ευρώπη δεν θα πρέπει να θεωρούνται τα ζώα αποκλειστικά ως αντικείμενα που χρησιμοποιούνται με στόχο το κέρδος, αλλά ως μέρος της δημιουργίας. Συνάδελφε Maat, ευχαριστώ για την καλή έκθεση που εκπονήσατε!

<SPEAKER ID=128 LANGUAGE="IT" NAME="Fiori">
Κύριε Πρόεδρε, μου συμβαίνει σπάνια, αλλά αυτή τη φορά είμαι υποχρεωμένος να μιλήσω εκ μέρους του έθνους μου. Πράγματι, η πρόταση απασχολεί ιδιαίτερα ολόκληρο τον ιταλικό τομέα των βοοειδών και όχι μόνο για τα ανώτατα όρια διάρκειας της μεταφοράς. Ακόμα πιο σοβαρό είναι για μας το γεγονός ότι σε αυτήν την πρόταση τα ζώα που προορίζονται για πάχυνση, φυσικό συμπλήρωμα της φάσης της εκτροφής, θα υποβάλλονται στα πιο περιοριστικά μέτρα που προβλέπονται για τα ζώα που προορίζονται για σφαγή, αντί για τα λιγότερο περιοριστικά μέτρα που προβλέπονται για τα ζώα προς εκτροφή, παρότι η φάση της πάχυνσης είναι μια φυσική συνέχεια μερικών μηνών της εκτροφής του ζώου.
<P>
Κατανοούμε πλήρως τον στόχο της έκθεσης, δηλαδή την αντικατάσταση, κατά το μέγιστο δυνατό, της μεταφοράς ζώντων ζώων με τη μεταφορά σφαγίων. Εμείς, όμως, έχουμε μια πολύ ιδιαίτερη κατάσταση, που αφορά 120 χιλιάδες κτηνοτροφικές επιχειρήσεις και μία ανθηρή βιομηχανία μεταποίησης, από τη σφαγή έως την παραγωγή αλλαντικών, που θα εκτιθόταν σε μεγάλο κίνδυνο από ένα τέτοιου είδους μέτρο. Σας δίνω ένα δεδομένο, κύριε Πρόεδρε, σε εσάς και στον Επίτροπο: η Γαλλία διαθέτει κεφάλαιο βοοειδών πάνω από 20 εκατομμύρια ζώα και ετήσιο αριθμό σφαγίων 5 εκατομμύρια. Η Ιταλία έχει 7 εκατομμύρια ζώα και 4,5 εκατομμύρια σφάγια. Είναι προφανές ότι αυτό το παγιωμένο σύστημα παραγωγής, το οποίο είναι ζωτικό για τη ζωοτεχνική οικονομία της χώρας μας, θα διακοπτόταν τελείως από την υιοθέτηση ενός ανώτατου ορίου, είτε χρονικού είτε χιλιομετρικού, για τη διάρκεια της μεταφοράς ζώων, ενός ορίου που, μεταξύ άλλων, στερείται οποιασδήποτε επιστημονικής αξίας και που έχει μόνο πρακτική σημασία, με συνέπειες - όπως είπα - που είναι πολύ δύσκολο να αντιμετωπιστούν σε ολόκληρο τον τομέα.
<P>
Από αυτό προκύπτει ότι κάθε πρόταση για απόλυτο περιορισμό της διάρκειας του ταξιδιού υποκινείται, στην πραγματικότητα, αποκλειστικά από την επιθυμία άλλων χωρών να αποσπάσουν από την Ιταλία σημαντικά μερίδια της σφαγής και να αντικαταστήσουν τους ιταλούς παραγωγούς στην παροχή βοείου κρέατος για την ιταλική αγορά. Δεν είναι αυτή η Ευρώπη που θέλουμε.

<SPEAKER ID=129 NAME="Byrne">
. (EN) Κύριε Πρόεδρε, έχω την χαρά να σας παρουσιάσω συνοπτικά τη θέση της Επιτροπής όσον αφορά την εξαιρετική έκθεση του κ. Maat. Αντικείμενο της έκθεσης είναι οι συνθήκες διαβίωσης των ζώων και ειδικότερα η μεταφορά τους. Όλοι γνωρίζουμε ότι πρόκειται για ένα θέμα πολύ ευαίσθητο.
<P>
Όπως κατέστησα σαφές όταν παρουσίασα την αρχική πρόταση της Επιτροπής, οι απόψεις του Συμβουλίου και του Κοινοβουλίου θα συνέβαλλαν στη διαμόρφωση των προτάσεων που πρόκειται να παρουσιάσω στις αρχές του επόμενου έτους. Η έκθεση που συζητούμε σήμερα περιλαμβάνει το μεγαλύτερο μέρος των στόχων της Επιτροπής. Ωστόσο, λείπει ένα από τα βασικά δομικά στοιχεία για την κατάρτιση των τελικών προτάσεων της Επιτροπής και αυτό είναι η γνωμοδότηση της Επιστημονικής Επιτροπής για την Υγεία και τις Συνθήκες Διαβίωσης των Ζώων, η οποία αναμένεται να εκδοθεί σύντομα.
<P>
Η γνωμοδότηση αυτή θα προσφέρει στην Επιτροπή τις απαραίτητες επιστημονικές συμβουλές για βασικά θέματα όπως η διάρκεια μεταφοράς και η πυκνότητα φόρτωσης. Για τα θέματα αυτά, οι ενέργειές μας πρέπει να καθοδηγούνται από σωστές επιστημονικές συμβουλές σχετικά με τις συνθήκες μεταφοράς των ζώων. Θα ήθελα, ωστόσο, να αναφέρω μερικές γενικές εντυπώσεις μου γύρω από ορισμένα από τα σημαντικότερα θέματα που εξετάζονται στην έκθεσή σας.
<P>
Πρώτα από όλα, όσον αφορά τον χρόνο μεταφοράς, με μεγάλη χαρά διαπίστωσα ότι ορισμένες από τις πιο ακραίες προτάσεις, όπως το όριο της τετράωρης διάρκειας για τη μεταφορά των ζώων, δεν υποστηρίχθηκαν στην έκθεση του κ. Maat. Οι συνεχείς συμβουλές που δέχεται η Επιτροπή είναι ότι η καταπόνηση και ο κίνδυνος που διατρέχουν τα ζώα κατά τη μεταφορά προκύπτει κυρίως από τρεις παράγοντες: τον χρόνο μεταφοράς, τη φόρτωση και την εκφόρτωση ζώων και τις συνθήκες υπό τις οποίες μεταφέρονται - εξαερισμός, υγρασία, πυκνότητα φόρτωσης κλπ.
<P>
Η Επιτροπή έχει ήδη παρουσιάσει ή πρόκειται να παρουσιάσει σύντομα προτάσεις βελτίωσης σε αυτούς τους τομείς. Ωστόσο, ορισμένοι κύκλοι δίνουν υπερβολικά μεγάλη έμφαση στον χρόνο μεταφοράς. Θεωρώ ότι η μείωση του ορίου στις τέσσερις ώρες αποτελεί απλουστευτική προσέγγιση του προβλήματος και δεν λαμβάνει καθόλου υπόψη τα ευρύτερα εμπλεκόμενα συμφέροντα.
<P>
Δεν μπορούμε να αγνοήσουμε τα συμφέροντα των κτηνοτρόφων και της βιομηχανίας παραγωγής κρέατος και εκτροφής ζώων. Μία τέτοια μείωση του ορίου θα αντιμετωπιστεί μάλλον ως πλήγμα στους πόρους διαβίωσής τους, παρά ως ειλικρινής συνεισφορά στην ορθή μεταχείριση των ζώων. Εάν θέλουμε να διατηρήσουμε την υποστήριξή τους για βελτίωση των συνθηκών διαβίωσης των ζώων, τότε θα πρέπει να σεβαστούμε και τα συμφέροντά τους. Προτιμώ να εργαστώ μαζί τους παρά εναντίον τους και ελπίζω να συμφωνείτε μαζί μου επ' αυτού.
<P>
Θα ήθελα τώρα να στραφώ στο θέμα των πόρων. Στην έκθεσή σας ζητείται αύξηση του αριθμού των επιθεωρητών της Υπηρεσίας Τροφίμων και Κτηνιατρικών Θεμάτων που ασχολούνται με θέματα προστασίας των ζώων σε δεκατέσσερις, αντί για τους τέσσερις που υπάρχουν σήμερα. Στην πράξη, η αύξηση αυτή μπορεί να επιτευχθεί μόνον εις βάρος άλλων προτεραιοτήτων, όπως είναι η ΣΕΒ, ο αφθώδης πυρετός, η υγιεινή του κρέατος, τα επίπεδα καταλοίπων και τα θέματα ασφάλειας των τροφίμων γενικότερα, όπου η Επιτροπή έχει ήδη υπερβεί τα όρια των δυνατοτήτων της.
<P>
Ανέκαθεν αρνούμουν να δίνω υποσχέσεις τις οποίες δεν μπορώ να εκπληρώσω. Κάτι τέτοιο θα ήταν ανέντιμο εκ μέρους μου, τόσο απέναντι στο Σώμα όσο και απέναντι στο ευρωπαϊκό κοινό. Τονίσατε την ανεπαρκή επιβολή της ισχύουσας νομοθεσίας σε ορισμένα κράτη μέλη. Συμφωνώ απόλυτα. Τα κράτη μέλη πρέπει να διαθέσουν τους αναγκαίους πόρους για καλύτερη εφαρμογή της νομοθεσίας. Είναι ένα θέμα που έχω θίξει επανειλημμένα στα κράτη μέλη στο πλαίσιο του Συμβουλίου Υπουργών Γεωργίας.
<P>
Κρίνοντας από τις επιστολές που έχω λάβει από μέλη του Σώματος, ο καλύτερος τρόπος να επιτύχουμε πληρέστερη επιβολή της νομοθεσίας είναι μέσω δικαστικής προσφυγής εναντίον των κρατών μελών. Ωστόσο, θα πρέπει να τονιστεί ότι, ορισμένες φορές, είναι καλύτερη η συνεργασία παρά η αντιπαράθεση με τα κράτη μέλη·συνεπώς η δικαστική προσφυγή πρέπει να είναι η έσχατη λύση. Τα ίδια τα κράτη μέλη είναι, άλλωστε, υπεύθυνα για την πρακτική εφαρμογή της κοινοτικής νομοθεσίας.
<P>
Θα ήθελα όμως να είμαι σαφής: εκεί όπου οι προσπάθειες εξεύρεσης λύσης μέσω του διαλόγου δεν θα επιτύχουν, η Επιτροπή θα κινήσει διαδικασίες προσφυγής εναντίον των εμπλεκόμενων κρατών μελών. Μάλιστα, παρόμοιες διαδικασίες έχουν ήδη κινηθεί εναντίον αρκετών κρατών μελών, ενώ για κάποια άλλα βρίσκονται υπό εξέταση.
<P>
Τέλος, όσον αφορά το θέμα αυτό, ζητώ από το Σώμα να συνδράμει τις προσπάθειες της Επιτροπής για την παρότρυνση των κρατών μελών να αντιμετωπίσουν το θέμα των συνθηκών διαβίωσης των ζώων με μεγαλύτερη σοβαρότητα. Ειδικότερα, ζητώ από τους βουλευτές να υπενθυμίσουν στους συναδέλφους τους πολιτικούς στις χώρες από τις οποίες προέρχονται ότι είναι ανάγκη να καταβάλουν μεγαλύτερες προσπάθειες και πόρους ώστε να διασφαλιστεί η συμμόρφωση με τις κοινοτικές διατάξεις στον τομέα της ορθής μεταχείρισης των ζώων.
<P>
Κύριε Maat, κυρίες και κύριοι, θα ξαναβρεθούμε σύντομα για να σας παρουσιάσω τις επίσημες προτάσεις της Επιτροπής. Έτσι θα σας δοθεί η ευκαιρία να διαμορφώσετε τον πυρήνα της νομοθεσίας σας για τις συνθήκες διαβίωσης των ζώων. Μπορώ να σας διαβεβαιώσω ότι η έκθεση του κ. Maat θα είναι ένας από τους σημαντικότερους παράγοντες διαμόρφωσης της νομοθεσίας αυτής.

<SPEAKER ID=130 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 21.40)

